title,text,subject,date,link
Soome puidukontserni UPM asepresident Kaido Kukk: puidukeemia pole kaugeltki vaid WC-paber Hiina turule,"| METSALEHT |Puidu väärindamisel on palju erinevaid tahkusid, aga olgu see puidu kasutamine ehituses, puidust laiatarbekaupade tootmine, puidu rafineerimine või puidukeemia – kõik need arengud peaksid lähtuma süsinikuneutraalsuse põhimõttest. Vaata siit, millest Maalehe värskes numbris veel juttu! Kui Eestis asuvad puiduettevõtted tegutsevad siiani peaasjalikult puidu mehaanilise töötlemise vallas, siis mujal maailmas on üha enam levimas n-ö puidukeemiaga tööstus, mille tooraine on küll puit, aga mille toodangut me esmapilgul puiduga seostada ei oskagi. Need on näiteks puidukiust valmistatud kangad, plastilaadsed tooted jmt. Soome puidukontserni UPM asepresident Kaido Kukk on omal ajal olnud pikalt tegev vineeritööstuses, aga viimased pea kuus aastat tegeleb ta UPMis puidupõhiste lahenduste otsimisega plasti asendamiseks. Need on näiteks biokomposiitmaterjalid ja puidupõhised kiud, mis võiksid tulevikus asuda laiatarbesse praeguseks juba kogu maailmas nuhtluseks muutunud plasti asemel. Kaido Kukk on seda meelt, et innovatsioon puiduvaldkonnas liigub tõepoolest puidu mehaaniliselt töötlemiselt puidu keemilisele töötlemisele, kusjuures see on midagi märksa keerulisemat ja spetsiifilisemat kui traditsioonilisse vormi surutud tselluloositootmine.",Maaleht,2021-09-29T11:01:40.000Z,https://maaleht.delfi.ee/artikkel/94693231/soome-puidukontserni-upm-asepresident-kaido-kukk-puidukeemia-pole-kaugeltki-vaid-wc-paber-hiina-turule
"Kohtla-Järve veerele planeeritav tselluloositehas annaks põlevkivikaevuritele töö ja tuleviku, aga mida saaks teised?"," Vaata siit, millest Maalehe värskes numbris veel juttu! Kunagise kaevanduslinnaku Kohtla-Nõmme koolimaja saalis on mitukümmend inimest kuulamas VKG juhtide tehase ehitamise plaani. Meeleolu on asjalik, arutlev.Kõige tähtsama mehe Ahti Asmanni suust kõlab kõige tähtsamana: “See on siinsete inimeste endi otsustada, kas tehas siia tuleb!” Ka teises ja kolmandas sõnastuses. Mõte jääb samaks. Sarnaseid avalikke arutelusid hakkab hulgi olema, lisatakse.Kuigi otsesõnu seda keegi kohtumisel koolisaalis välja ei ütle, on põlevkivikeemikuil rohepöörde tõttu vesi ahjus. Keegi täpselt ei tea, millal poliitikud põlevkiviga toimetamisele kriipsu peale tõmbavad. Üheks võimaluseks ongi nüüd biotooted ehk tselluloosid, mille tooraineks puit. VKG väljaõppinud töötajad, keskmise palgaga nii umbes 1700 eurot, vajavad tööd ka homme, vaevalt et kõik väikeettevõtjaks hakkavad.Kohalikul rahval on jälle omad suured mured, mis kohtumisel kõlamas.",Maaleht,2021-09-08T21:05:41.000Z,https://maaleht.delfi.ee/artikkel/94526643/kohtla-jarve-veerele-planeeritav-tselluloositehas-annaks-polevkivikaevuritele-too-ja-tuleviku-aga-mida-saaks-teised
Kliimaeesmärgid panevad suure trahvi ähvardusega Eesti metsa langetamisele piirid ette,"• Vaidluses, kui palju võib aastas puid raiuda, muutub määravaks metsa võime süsinikku talletada.• Liiga hoogsalt kirvega toimetades võib mets muutuda süsiniku sidujast CO2 vallandajaks.• Kui mets ei seo loodetud määral CO2, tuleks riigil osta kvooti, mis võib maksta aastas sadu miljoneid eurosid. Mitu keskkonnaministrit on juba alla andnud. Vaidlus küsimuse üle, kui palju oleks paras Eestis aastas metsa raiuda, on üks poliitiliselt tulisemaid kartuleid üldse. Ühel pool on metsa kasutav majandus: puidutööstuse eri harud, energiatootmine jne. Neile näib, et Eestis on raieküpset metsa päris palju, mida kinnitab ka statistika. Peaaegu 40% metsa on rohkem kui 60 aastat vana. Mõistlik oleks ju kasutada loodusvara ära enne, kui see ise pikali kukub ja ära kõduneb? Teisel pool on keskkonnakaitsjad, aga ka metsa tähtsaks pidav rahvas. ",Eesti Päevaleht,2021-09-05T21:05:09.000Z,https://epl.delfi.ee/artikkel/94506799/kliimaeesmargid-panevad-suure-trahvi-ahvardusega-eesti-metsa-langetamisele-piirid-ette
Kristina Kallas: Ratase teine valitsus on veel hullem kui Reformierakond,"Erakonna Eesti 200 juht Kristina Kallas toetab samasooliste abielu ja pole nõus EKRE-ga koostööd tegema isegi siis, kui see aitaks Tallinnas Keskerakonda kukutada. Eesti 200 toetuse üle valimiskünnise tõstnud erakonnajuht räägib intervjuus nii Eesti 200 plaanidest kohalikeks valimisteks kui ka sellest, miks loeb ta Poola ajalehti.",Eesti Päevaleht,2020-10-27T15:26:45.000Z,https://epl.delfi.ee/uudised/kristina-kallas-ratase-teine-valitsus-on-veel-hullem-kui-reformierakond?id=91378209
Kirju karjääriga ekssuusatajast Kaspar Kokkast on saanud Isamaa suursponsor,"Lahke finantseering parteile näib iseenesest üdini mõistetav: Kokk saab alates 2013. aastast nimetada end erakonna liikmeks, aastast 2018 lausa Isamaa Tartu piirkonna esimeheks ning aastaringi eest kaasati ta ka partei eestseisuse hulka. Rahalisi annetusi on endine murdmaasuusataja teinud Isamaale tihtipeale mitmes jaos: meelissummadena torkavad silma just 5000-eurosed ülekanded, ent erakondade rahastuse järelevalve logiraamatus võib kohata tema nime taga ka 3000-/4000-/6000-euroseid rahaportse.  Miks avas mees oma rahakotirauad partei hüvanguks kolm aastat peale liitumist? Kas ettevõtja planeerib pisitasa vahetada taas elukutset ning suunduda täiskohaga poliitikasse?",Delfi,2020-08-26T09:43:15.000Z,https://www.delfi.ee/news/paevauudised/eesti/kirju-karjaariga-ekssuusatajast-kaspar-kokkast-on-saanud-isamaa-suursponsor?id=90822727
Stora Enso tippjuht: metsade raiumine päästab maailma ülekuumenemisest,"Puidu kasutamine energia tootmises väheneb paarikümne aasta jooksul märgatavalt, sest seda tooret hakatakse palju paremini väärindama, kusjuures uuenduslikud tooted suruvad puidugraanulid turult välja, ütleb Stora Enso puittoodete divisjoni juht Jari Suominen. 1288. aastal Rootsis asutatud ettevõtet peetakse maailma vanimaks äriühinguks. Siin ei ole suuri ja selgeid takistusi. Meie positsioon on Eestis üpris tugev, me oleme rahul oma ettevõtte toimimise ja eriti meeskonnaga. Ühel alal peame siiski väga teravalt silma peal hoidma: kust saada konkurentsivõimelise hinnaga kvaliteetset toorainet. Hinnad on viimastel aastatel tugevalt tõusnud, seda eriti Baltimaades, kuid seda riski on võimalik maandada hea juhtimise ja jätkusuutliku metsamajandamisega.",Ärileht,2019-09-30T21:05:05.000Z,https://arileht.delfi.ee/news/uudised/stora-enso-tippjuht-metsade-raiumine-paastab-maailma-ulekuumenemisest?id=87573775
"Janek Mäggi: koalitsioonile on täiesti ükskõik, mida ajalehed kirjutavad","Endine riigihaldusminister Janek Mäggi ütleb oma aastase ministrikogemuse põhjal, et riiki saab juhtida ainult läbi eelarve. Valitsussegi oleks ta uuesti läinud vaid siis, kui saanuks rahandusministri koha. ""Mind kritiseerisid ajakirjanikud ka, aga nendega pole ma kunagi tundnud sellist ebamugavustunnet. Ma olen ju ajakirjanik olnud ja see on töö, kus sa kunagi ei tea tõde lõpuni. Aga riigijuhtimisest õppisin seda küll ära, et ülevalt alla ei tohiks midagi halvasti öelda. Seevastu suvaline poetagune sopajoodik, kes ka ise tunnistab, et ta seda on, võib iga ministrit sõimata nii palju kui jõuab.""",Maaleht,2019-05-01T21:05:04.000Z,https://maaleht.delfi.ee/archive/janek-maggi-koalitsioonile-on-taiesti-ukskoik-mida-ajalehed-kirjutavad?id=86054729
"Metsanduse emeriitprofessor: loodus ei ole nii armetu, kui arvavad looduskaitsjad","„Nooruke ajakirjanik. Järelikult ajupestud,” muigab maaülikooli emeriitprofessor ja metsanduse elutööpreemia laureaat Artur Nilson, kui kohtume. Ta teab, et tema mõtted pole populaarsed ega lähe kokku ühiskondliku paradigmaga. Ökoloogiakonverentsidele pole ta oodatud. Matemaatilise mõtlejana on tema kujutlus metsade majandamisest liiga keeruline, et üldsust erutada. Meie võtame tema koduses kabinetis intervjuuks istet siiski avatud meeltega.",Eesti Päevaleht,2019-04-25T21:10:18.000Z,https://epl.delfi.ee/eesti/metsanduse-emeriitprofessor-loodus-ei-ole-nii-armetu-kui-arvavad-looduskaitsjad?id=86008627
"Ma ei uskunud, et tänapäeva Eestis veel niimoodi äri tehakse!","„Meil oli kaks WCd, dušši ei olnud. Veekuluks näidati aga 30 kantmeetrit kuus. See oli võimatult suur – me pidanuks kogu aja vett laskma!“ Ärimees Tauri Raja ei varja oma firma üürisuhtest rääkides nördimust. „Päris vastik keiss oli seal.“ Batuudikeskuse (osaühing Brilenor) juhataja Ardi Arus näitab jaanuari keskel Ekspressiga kohtudes termomeetrit. See räägib enda eest. Ruumides on vaid 14,5 kraadi sooja. Aruse sõnul oli pärast meie kohtumist ruumides päevade kaupa vaid 12 kraadi. Samas on Batuudikeskus mõeldud hullamiseks väikestele lastele. Praeguseks suletud Zelluloosi Bowlingu kliendid kurtsid sotsiaalmeedias, et keeglisaalis oli külm. „Aga kütmine polnud meie teha,“ märgib toda asutust vedanud endine laskesuusataja Dimitri Borovik. „Meie vaid üürisime pinda.“  Üürisuhtel on tema mälestustes mõru maik: „Nagu tuli uus omanik, nii suurendati kommunaalarveid. Sinna ilmusid suvalised kuluartiklid. Kui küsisime, kust need tulevad, siis öeldi, et kui meeldi, minge minema!“",Eesti Ekspress,2019-03-05T22:25:04.000Z,https://ekspress.delfi.ee/kuum/ma-ei-uskunud-et-tanapaeva-eestis-veel-niimoodi-ari-tehakse?id=85501421
VALIMISED | Artur Talvik: ma ei suuda nagu koer kõige peale klähvida,"Elurikkuse Erakonna juhatuse liige, endine Vabaera­kon­na esimees Artur Talvik leiab, et EKRE suure toetuse taga on osav propaganda ja sihitu ühiskondlik raev. ""Umbes kaks aastat tagasi sattusime Krista Aruga EKRE fraktsiooni. Siis küsisin, et kaua te jaksate seda kuramuse kurjust siin pritsida. Et kas see väsitav ei ole? Siis vanad ütlesid tuima näoga, et me pritsime veel, aga umbes pool aastat enne valimisi tõmbame valgemad kindad kätte. Ja nii ongi läinud! Nüüd kuulad, et mõnes küsimuses on Isamaa juba radikaalsem kui nemad. Nad üritavadki selliseks rahvaparteiks saada.""",Maaleht,2019-02-27T22:08:35.000Z,https://maaleht.delfi.ee/archive/valimised-artur-talvik-ma-ei-suuda-nagu-koer-koige-peale-klahvida?id=85449313
"Tõnis Palts: suhtume lätlastesse üleolevalt, aga tegelikult tõmbavad nad meil igal sammul naha üle kõrvade","Kord olevat Hansapangas lätlaste ja eestlaste keskastme juhtide suveüritusel kaks eesti mänedžeri sattunud õlut rüüpama koos sama laua taha istunud lätlasest kolleegiga. Nagu ikka, jõuti ka inimlike teemade juurde. Eestlased mainisid jutu sees ka lätlaste kuut varvast, just nagu täiesti kõigile teada olevat fakti. Lätlane vastu, et mehed – see on ju nali. Eestlased omakorda mõelnud, et lätlane teeb nalja, et see on nali. Lõpuks tõestuseks võtnud lätlane meeleheites jala paljaks. Eestlased vaadanud kohkunult üksteisele otsa ja üks neist pomisenud vaikselt teisele eestlasele: „Värdjas?“ Meiegi oleme kogu aeg lätlasi hinnanud üleolevalt ja kuulujuttude põhjal. Tegelikult tõmbavad nad vaikselt igal sammul meil naha üle kõrvade. Kuidas? Aga vaat niimoodi: 1. Raudteetransiidiga. Kuni nn pronksiööni vedas Eesti Raudtee Venemaalt kaupu ligi 50 miljonit tonni aastas. Siis aga ütles peaminister Andrus Ansip, et Tõnismäel on maetud pronkssõduri alla vaid paar vene pätti. Tule taevas appi! See oli teise rahvuse pühapaik, kelle peaminister ka Ansip oli. Asja oleks saanud lahendada kultuurrahvastele kohasemalt ja kümnel muul viisil. Tegevuse tulemuseks oli lõpuks raudteetransiidi viiekordne vähenemine. Ansiplased seletasid, et see juhtus, kuna Venemaa tahtis kaupu oma sadamatesse juhtida ja Ansipi valitsuse käpardlikkus ei puutu asjasse. No mis jama! Läti transiit pärast seda pigem suurenes. Me kaotasime lätlastele sisuliselt kümneid tuhandeid töökohti ja kindlasti sadu miljoneid maksutulu. Kahjuks see rong on nüüd läinud.",Eesti Ekspress,2019-01-15T18:07:23.000Z,https://ekspress.delfi.ee/arvamus/tonis-palts-suhtume-latlastesse-uleolevalt-aga-tegelikult-tombavad-nad-meil-igal-sammul-naha-ule-korvade?id=84997573
Infoajastu ristirüütlid. Eesti pühasõdalane kutsus Hans H. Luige duellile elu ja surma peale,"Aastavahetuse eel saab Eks­pressi toimetus kirja, mis lööb meid pahviks. Kirja autoriks on ­Markus Järvi (40), sihtasutusele Perekonna ja Traditsiooni Kaitseks (SAPTK) kuuluva veebiportaali Objektiiv peatoimetaja. Pika kirja algus viitab toimetuse jaoks harjumuspärasele kaebamisele mõne artikli sisu üle: Järvi solvus, sest Ekspressi vastutav väljaandja Hans H. Luik nimetas teda jõulunumbri juhtkirjas argpüksiks. Kuid kirja lõpp on kõike muud kui tavaline. Järvi annab oma vapruse tõestamiseks teada, et kavatseb teha midagi enneolematut: „Ma kutsun Teid duellile, härra Luik.“ Tema nägemuses valigu „sõnade kaupmees“ Luik relvad, „külm- või tulirelvad, jah reaalsed relvad“, ning seejärel teevad pooled kokkuleppe, kus ja millal duell toimub ja milline on satisfaktsiooni määr. „Minul poleks midagi ka selle vastu, kui satisfaktsiooniks oleks võitlus usque ad mortem“ (surmani), kirjutab Järvi. See ettepanek, vastupidi toimetuse esmamuljele, ei ole nali. ",Eesti Ekspress,2019-01-08T22:35:01.000Z,https://ekspress.delfi.ee/kuum/infoajastu-ristiruutlid-eesti-puhasodalane-kutsus-hans-h-luige-duellile-elu-ja-surma-peale?id=84962177
"Marju Lauristin: ajakirjandus naeruvääristas tartlasi, kes tselluloosivabrikut tõrjusid, inimesi, kes oma õiguste eest seisid!","Sotsiaaldemokraatliku erakonna juhatuse liige Marju Lauristin andis tähelepanuväärse intervjuu ajalehele Lääne Elu. Tartlasena väljendas Lauristin oma küllaltki nurgelisi seisukohti tselluloositehase ja ajakirjanduse kohta. Tema arvates naeruvääristas ajakirjandus kõnealuses protsessis inimesi, kes seisid oma õiguste eest. „Ma ei ole tartlasena tselluloositehase vastu, olen selle viisi vastu, kuidas ärimehed arvavad, et lähevad tagauksest valitsuse juurde ja arvavad, et saavad endale eritingimused, olgu see tselluloositehas või mõni muu asi – sest neid võib ju veelgi tulla. See oli see, mis tekitas üksmeelse kriitika Tartus, ka volikogus. Teine asi oli see, kuidas seda teemat käsitleti ameerikalike standarditega. NIMBY [not in my backyard ehk mitte minu naabruses – toim.] on ameerikalik slogan. Miks on nii, et see nii kergesti pimestab meie silmavaadet, mistõttu me ei saa enam aru, milles on tegelik probleem? Tegelik probleem on, kas niisugusel meetodil ärimeestele eriõiguste andmine on põhimõtteliselt õige. Küünilisus, millega suhtuti Tartusse kui ülikoolilinna ja Emajõkke kui Eesti kõige pühamasse jõkke, see küünilisus, millega püüti enda eesõigusi läbi suruda iga hinnaga, see valelikkus, kui öeldi, et me oleme avatud arutama ka teisi kohti, aga meile teised kohad ei sobi – see võimendus. Ärimehed olid kujutlusvõimeta, nad olid võimetud aru saama, miks on inimesed vastu. Selle kõige tulemusena öeldi äkki, et me ju teame, mis see on: „See on NIMBY, teil on NIMBY!” Öeldi, et lollid tulid võitlema oma õiguste eest! Ajakirjanduses näidati negatiivses kontekstis fotosid protestivatest inimestest Emajõe ääres ja öeldi, et see on hullus, mille pärast ei saa enam ühtki vabrikut rajada,“ pahandab Tartu ülikoolis lugematut hulka ajakirjanikke õpetanud emeriitprofessor. „Me oleme jõudnud olukorda, kus ajakirjandus võimendab hoiakut, et äri on äri ja inimesed pidagu mokk maas. Tegutseti professionaalselt selle nimel, et inimesed ei seisaks oma õiguste eest! Üks mu endine tudeng ütles, et tartlased tekitasid temas ebamugavust ja hirmu. Ma küsisin, et kas laulva revolutsiooni ajal oleks ka olnud ebamugav ja hirmus,“ sõitles Lauristin.",Delfi,2018-12-30T13:08:33.000Z,https://www.delfi.ee/news/paevauudised/eesti/marju-lauristin-ajakirjandus-naeruvaaristas-tartlasi-kes-tselluloosivabrikut-torjusid-inimesi-kes-oma-oiguste-eest-seisid?id=84889597
GUUD JA BÄÄD & NÄDALA SÕNA | Tartu ikka vastu,"TARTU IKKA VASTU Tartu valla kahe küla ja ühe aleviku inimesed ütlesid rahvahääletusel ei Tauno Kangro (pildil) Kalevipoja kuju püstitamisele Äksi teeristile. Kõigepealt lasti põhja tselluloositehas, nüüd Kalevipoeg … no on ikka tagurlik rahvas seal Tartumaal! OMNIVA On postiteenuse kvaliteedi Eestis nii alla viinud, et inimesed kutsuvad neid juba boikoteerima. Omniva katastroofilise allakäigu pärast ei julgegi tõtt-öelda enam postipakke tellida ega saata. Nädala sõna: rusikapoliitika Kultuuriminister Indrek Saar sõnastas Õhtulehes ilmunud arvamusartiklis, et „rusikapoliitika on see, kui vägivallast saab poliitika tegemise vahend ja poliitikast omakorda vägivalla õigustamise tööriist“. Saar kirjutas, et rusikapoliitika tekkimises on Eestis süüdi üks erakond, ent kui rusikapoliitika levib, oleme selles süüdi me kõik. Vaata ka suslik, Indrek Tarand, EKRE, lahtiste uste päevad, reaalpoliitika, politico.eu, lusikat nurka viskama, Silver Anniko „Rusikad“, „Ruslan ja Ludmilla“, musike, kullapai, sadomasopoliitika, koprofaag, Karl Lemani poksiklubi, Õnne 13, Pokemon.",Eesti Ekspress,2018-12-04T22:10:02.000Z,https://ekspress.delfi.ee/teateid_elust/guud-ja-baad-nadala-sona-tartu-ikka-vastu?id=84639211
"Jüri Ratas: töötan iga päev selle nimel, et Jüri Mõisa sõnad tõeks ei saaks","""Olen öelnud, et mina ei ole peaminister valitsuses, mis ei võta vastu otsuseid ja mis tiksub. Kui koostöötahet ei ole ja otsuseid ei langetata, siis mina ei ole nõus seda asja kaasa tegema,"" ütleb peaminister Ratas usutluses Maalehele. RAUNO VOLMAR Peaminister Jüri Ratas kinnitab usutluses Maalehele, et Keskerakonna, sotside ja Isamaa valitsus teeb tööd ning võtab vastu otsuseid kuni valimisteni, mitte ei tiksu niisama märtsi alguseni. Oma osalust valimiskampaanias lubab Ratas hoida tagasihoidlikuna. ""Selge on, et peaministrina sellistes igapäevastes kampaaniaüritustes väga osaleda ei saa. Selle üle ma ka ei kurda. Küll aga olen sellepärast õnnetu, et minu meelest vahetud kohtumised on kõige tõetruumad ja olulisemad. Püüan ikkagi Eestis väga palju ringi sõita ja lähtuda põhimõttest, et olla Stenbocki majas nii palju kui vajalik, aga nii vähe kui võimalik."" Est-Foriga juhtunut peab peaminister aga kõigile õppetunniks. ""Mina usun, et ühel hetkel puidurafineerimistehas Eestisse tuleb,"" on Ratas veendunud ning pakub, et üks võti kogukonna kaasamiseks võiks olla rahvaaktsiate kasutuselevõtmine.",Maaleht,2018-11-28T22:05:02.000Z,https://maaleht.delfi.ee/archive/juri-ratas-tootan-iga-paev-selle-nimel-et-juri-moisa-sonad-toeks-ei-saaks?id=84581401
"VIDEO | Kuidas tselluloositehas tuli, nägi ja sütitas ka looduskaugeid inimesi","Sõna ""tselluloositehas"" sütitas sel aastal kirgi rohkem kui ükski teine maamajandusega seotud termin. Ka ajalehed hoiavad teema jätkuvalt soojana ning metsandusringkondade inimeste vestlusest kostub tehase teema regulaarselt. Tselluloositehase projekti eestvedajad Aadu Polli ja Margus Kohava valiti Maalehe ajakirjanike poolt 2018. aasta suurimateks maaelu mõjutajateks Eestis. Loe põhjalikku artiklit projekti Mõjukad 2018 raames. Vaata ka: epl.ee/mojukad2018",Delfi,2018-11-28T22:02:33.000Z,https://www.delfi.ee/news/paevauudised/eesti/video-kuidas-tselluloositehas-tuli-nagi-ja-sutitas-ka-looduskaugeid-inimesi?id=84567253
Suure kliimakonverentsi eel: Euroopa Liit joonistas kaheksa stsenaariumi meie kliimatulevikuks,"Euroopa Komisjon tuli täna välja ettepanekuga kasvuhoonegaaside heite vähendamiseks: pikaajalise strateegia eesmärk on saavutada kliimaneutraalne majandus aastaks 2050. Komisjon pakkus pühapäeval algava ÜRO kliimakonverentsi eel välja kaheksa eri stsenaariumi, millega vähendada kasvuhoonegaaside heidet, et suudaksime praegu kättesaamatuna näivaid Pariisi kliimaleppe eesmärke siiski täita. „Me oleme kõik näinud – viimati sel suvel –, et kui me ei saa kliimamuutusi kontrolli alla, on tagajärjed tõsised ja kulukad. Me ei suuda maksta hinda tegevusetuse eest,” ütles volinik Miguel Arias Cañete pikaajalist kasvuhoonegaaside heite vähendamise strateegia ettepankut esitledes. Ta viitas Valitsustevahelise Kliimamuutuste Nõukogu (IPCC) äsjasele eriraportile, mille järgi on riigid väga kaugel Pariisi kliimaleppes seatud eesmärgist hoida globaalse temperatuuri tõus alla kahe kraadi. „Euroopal on juba maailma kõige ambitsioonikam kliima ja puhta energia poliitika. Oma 2030. aastaks seatud taastuvenergia ja energiatõhususe eesmärkidega vähendame heidet 2030. aastaks 45% [võrreldes 1990. aastatega]. Ilma edasise tegevuseta suudame aga 2050. aastaks vähendada heidet vaid 60%. See pole selgelt piisav, et EL suudaks täita Pariisi kliimaleppega seatud pikaajalisi eesmärke,” rääkis volinik. Komisjoni välja pakutud plaani järgi peaks Euroopa Liidust saama maailma esimene suur majandus, mis saavutab 2050. aastaks kliimaneutraalsuse. Kliimaneutraalsus tähendab, et kasvuhoonegaaside heide ja sidumine, näiteks metsadega või muul moel, peab jõudma EL-is 2050. aastaks tasakaalu. Juba praegu toimuvad kliimamuutused on toonud Euroopa Liidule loodusõnnetuste tõttu 223 miljardit eurot kahju. Kaheksa võimalust Komisjoni täna esitletud ettepaneku kaheksa stsenaariumit näitavad, mis saaks inimeste tervisest, loodusest ja majandusest, kui jätkaksime praegusel kursil. Sealt edasi läheb iga stsenaarium ambitsioonikamaks, kuni süsinikuneutraalsuse saavutamiseni. Kõik stsenaariumid hõlmavad võtmevaldkondi, nagu elektritootmine (rohkem taastuvenergiat), ehitiste energiatõhusus, transport, tööstus, põllumajandus ja maakasutus (biomassi laiem kasutamine ja suurem CO2 sidumine). Kõik ettepaneku teekaardid kirjeldavad mõju majandusele ja tööhõivele, sealhulgas on välja toodud piirkonnad, mida muutused kõige rohkem mõjutaksid. Kliimaneutraalsus on võimalik saavutada olemasolevaid tehnoloogiaid kasutades, aga selleks on tarvis investeerida ümberõppesse ja uute töökohtade loomisse. Et heidet vähendada, peab EL investeerima ka süsihappegaasi kogumisse ja säilitamisse. Kõik see tähendab liidule lisainvesteeringuid 175-290 miljardit aastas, millest enamik läheb eeldatavasti erasektorisse. Komisjon rõhutas, et investeeringud on küll suured, aga kokkuhoid ärahoitud kahjude arvelt on suurem: vähenevad enneaegsed surmad ja kahjude pealt saab säästa umbes 200 miljardit eurot. Suur roll muutuste elluviimisel on energiasektoril, kust tuleb 75% kasvuhoonegaasidest. Komisjon märkis, et Euroopa Liidu huvides on lõpetada maksmine fossiilkütuste impordi eest ning investeerida selle asemel majade soojustamisse, infrastruktuuri arendamisse ja arukate lahenduste loomisse. Samuti rõhutas Komisjon sotsiaalse õigluse tähtsust: enamikus valdkondades peaks üleminek kliimaneutraalsele majandusele olema tulus, aga on ka sektoreid, näiteks kaevandamine, kus see toob kaasa probleeme töötuks jäänud inimestele. See on keeruline küsimus ka Eestile. Nüüd hakkavad liikmesriigid omavahel läbi rääkima, et leppida ettepaneku kaheksast stsenaariumist kokku suunas, mille Euroopa peaks ühiselt võtma. Cañete hinnangul on kõige ambitsioonikam ehk kliimaneutraalne plaan eelistatud ja teostatav. Lõpliku strateegia peab EL esitama ÜRO-le aastaks 2020. Strateegia paneb paika, kuidas hakkab EL kliimast lähtuvalt oma poliitikaid edasi arendama – uusi seadusi sellega ei kaasne. Järgmisel nädalal saab avapaugu suur kliimakonverents Komisjon plaanis esialgu oma raporti avaldada tuleva aasta kevadel, aga tuli sellega välja juba nüüd, kuna pühapäeval kogunevad maailma riikide esindajad Poolas Katowices ÜRO kliimakonverentsile (täpsemalt on see kliimamuutuste raamkonventsiooni osaliste konverentsi 24. istungjärk ehk lühidalt COP24). Konverentsil osaleb Eesti peaminister Jüri Ratas ja keskkonnaministeeriumi ametnikud koos minister Siim Kiisleriga. Kliimakonverentsil peaksid saama paika konkreetsed reeglid, mida riigid peavad hakkama täitma Pariisi kliimaleppe eesmärkide saavutamiseks. Keskkonnaministeeriumi kliimaosakonnajuhataja Getlyn Denks tõi võrdluse: kui Pariisis leppisid riigid kokku, millist sporti me mängime – näiteks, et mängime kõik koos jalgpalli –, siis Poolas peaksid riigid leppima kokku, milliste reeglite järgi me jalgpalli mängime. Üks tundlikumaid teemasid saab ilmselt olema riikide rahaline panustamine: arenenud riigid lubasid Pariisi leppega toetada arengumaid alates 2020. aastast 100 miljardi euroga aastas. Kuigi Eestil pole konventsiooni järgi kohustust rahaliselt panustada, oleme 2012. aastast vabatahtlikult seda siiski teinud: kuni aastani 2020 on Eesti lubanud arenguriikidele 6,4 miljonit eurot toetust. Ilmselt saab suureks vaidluskohaks, kuidas raha jagamist planeerida ja hallata, kuivõrd riikide poliitikad vahetuvad pidevalt ja eelarved tehakse lühikeseks perioodiks. Arengumaad soovivad investeeringute tegemiseks aga rahalist kindlust mitu aastat ette. Pariisi leppesse sai kirja, et iga riik panustab vastavalt oma võimetele. Kliimakonverentsil tõotab vaidlusi tekitada ka selle piiri paika loksutamine, mis täpselt kellegi võimekusse kuulub: kas kõikidele riikidele tuleks panustamiseks kehtestada ühtne standard või lubada rohkem paindlikkust. Isegi EL-is on riigid lõhenenud, kuna ambitsioonid ja võimekus on erinev. Nii on näiteks Taani, Soome, Prantsusmaa, Itaalia, Luksemburg, Holland, Portugal, Sloveenia, Hispaania ja Rootsi väljendanud Komisjonile selget soovi kliimaneutraalse poliitika järele. Kõik pole valmis panustama Teisipäeval avaldas ÜRO kliimaraporti, mis näitas, et riigid ei suuda täita Pariisi kliimaleppega seatud kahe kraadi eesmärki. Vastupidi, raporti järgi tõuseks riikide praeguste heite vähendamise eesmärkide juures keskmine globaalne temperatuur 3,2 kraadi aastaks 2100. See tooks kaasa tõsised tagajärjed inimeste tervisele, maailmamajandusele ja meretaseme tõusule. Raporti järgi on Pariisi kliimaleppes seatud soojenemise piirmäär saavutatav vaid juhul, kui kõik riigid suudavad oma panust 2030. aastaks kolmekordistada. USA president Donald Trump teatas jällegi üleeile, et ei usu iseenda valitsuse koostatud kliimaraportit, mille järgi kannab USA majandus tõsiseid kahjusid, kui jätkab praegusel kasvuhoonegaaside heite kursil. Raporti järgi võivad osad majandussektorid kannatada sadade miljardite dollarite suurust kahju sajandi lõpuks – see on rohkem kui osade USA osariikide SKP. „Ma olen seda [raportit] näinud, ma olen osa sellest lugenud ja see on kena. Ma ei usu seda,” ütles Trump ajakirjanikele. ÜRO kliimakonverentsi kajastavad 10.-15. detsembril põhjalikult kohapealt ka Delfi ja Eesti Päevaleht.",Delfi,2018-11-28T16:37:39.000Z,https://www.delfi.ee/news/paevauudised/eesti/suure-kliimakonverentsi-eel-euroopa-liit-joonistas-kaheksa-stsenaariumi-meie-kliimatulevikuks?id=84590631
Eesti üks rikkamaid inimesi ehitab metsa sisse uhke maja,"Tallinn on elevil. Tallinn on ärevil. Jõukas ja mõjukas puiduärimees ehitavat endale Eesti lõunaossa maja. Sosistatakse, et see on suur nagu mõis, vägev nagu tselluloositehas. Ei olevat juba tükk aega juhtunud, et keegi midagi nii majesteetlikku betooni on valanud. Eramu olevat otsekui mälestusmärk, mis jääb kestma üle eluaegade ja sajandite. Juba kahlab Eesti Ekspressi arhitektuuritoimkonna poolt läkitatud reporter koos fotograafiga läbi märja metsa. Küll on siin seeni ja samblaid ja samblikke, vanu kände ning puid, mis oma aja äraelanuna osjade keskele varisenud – liigirikkus lausa hämmastab. Noorendikus, kus uued puud kohusetundlikult taeva poole kasvavad, sellist kirevust ei kohta.",Eesti Ekspress,2018-11-27T22:35:01.000Z,https://ekspress.delfi.ee/artikkel/84571585/eesti-uks-rikkamaid-inimesi-ehitab-metsa-sisse-uhke-maja
Miljarditehase salapärane investor: varem või hiljem selline tehas Eestisse tuleb,"Kuna vabariigi valitsus lõpetas puidurafineerimistehase eriplaneeringu, otsustas Est-For Invest tehase rajamise plaanid paremaid aegu ootama panna. See ei tähenda, et mõttel üldse kriips peal oleks. “Olen veendunud, et selline tehas või natuke teistsugune tuleb, sest niisugust [paberi]puitu on vaja Eestis väärindada,” lausus investor, kes soovis anonüümseks jääda. Põhjus, miks valitsus otsustas eriplaneeringu lõpetada, peitub tema hinnangul selles, et poliitikud kardavad peagi saabuvatel valimistel hääli kaotada.Mis stsenaariumi järgi Est-For Invest nüüdsest edasi tegutseb ning kas vaidlustab valitsuse otsuse kohtus või ootab valimised ära ja võtab projekti siis sahtlist välja?",Maaleht,2018-11-14T22:05:03.000Z,https://maaleht.delfi.ee/tarbija/miljarditehase-salaparane-investor-varem-voi-hiljem-selline-tehas-eestisse-tuleb?id=84313517
Kiisu – ainus munadega minister jäi lahinguväljal üksi,"Eelmisel neljapäeval, kui valitsus otsustas Est-Fori tselluloositehase eriplaneeringu lõpetada, näitas keskkonnaminister Siim-Valmar Kiisler (53) – parteikaaslaste seas tuntud hüüdnimega Kiisu – oma küüsi. Ta protestis lõpetamise vastu ja nõudis, et tema eriarvamus eraldi välja toodaks. See oli heroiline, ent viljatu pingutus selle nimel, et Eestis oleks „soodsam investeerimiskliima ning teadus- ja faktipõhine valitsemiskultuur“. Just nende puudumise pärast lõpetas Est-For Invest OÜ vaid viis tundi hiljem pärast valitsuse pressikonverentsi arendusprojekti. Kiisleri lahing oli selleks ajaks aga juba kaotatud.",Eesti Ekspress,2018-11-13T22:25:01.000Z,https://ekspress.delfi.ee/persoon/kiisu-ainus-munadega-minister-jai-lahinguvaljal-uksi?id=84305235
"Metsaaktivist Indrek Vainu: andke mulle kirves kätte, võin päris ilusaid asju teha!","Kas see on õige, et te läksite keskkonnaminister Siim Kiisleriga kohtuma ja panite tema lauale kasti, et pakkige asjad kokku? Päris nii see ei olnud. Oli üks üritus, kus ka Kiisler oli kohal, ja sel ajal, kui kohvi joodi, ma käisin korra üleval ära ja panin Kiislerile laua peale kolimiskasti. See oli üks aasta alguse olukord, kus plaaniti praegust Isamaad välja vahetada Vabaerakonna vastu. Ma mõtlesin, et jooksen natukene ajast ette ja aitan Kiisleril kasti valmis panna. No ikka sõber peab aitama. Kahjuks see poliitiline vangerdus jäi ära. See, mis te Janek Mäggi juures tegite, oli teater? See oli demonstratsioonesinemine. Seda võib mingis mõttes teatriks nimetada, aga tegu oli ikkagi meeleavaldusega. Meeleavaldus ministri kabinetis. Minister ise ütleb ja on seda ka varem öelnud, et rahvas on eriplaneeringu osa ja pole täpselt selge, mida see tähendab. Ja ta ei suutnud sellele küsimusele tegelikult vastata. Minu intensiivsus rääkimisel oli selline, et sel hetkel võis see tunduda veidike ründav. Aga kindlasti ei olnud midagi sellist “oleks tal olnud relv” ega kavatsenud keegi ministrit aknast välja visata. See on luuleline, emotsionaalne tõmblemine ministri poolt. Kus saab näha nimekirja inimestest, kes on teie MTÜ-le raha annetanud? Kas te olete mõistuse juures? Kuidas niisugust asja teha, ilma et me rikuksime seadust?",Maaleht,2018-11-07T22:07:14.000Z,https://maaleht.delfi.ee/archive/metsaaktivist-indrek-vainu-andke-mulle-kirves-katte-voin-paris-ilusaid-asju-teha?id=84234537
Rainer Vakra: Tselluloositehase eriplaneering tuleb homme lõpetada,"""Tänaseks on kõigile selge, et tselluloositehase projektiga on alustatud valest otsast. Tänapäeva demokraatlikus ühiskonnas ei ole võimalik sellisel määral loodus- ja elukeskkonda mõjutavaid otsuseid langetada n-ö ülevalt alla ehk kohalikest elanikest üle sõites ja kohaliku omavalitsuse seisukohti arvestamata. Seetõttu toetavad sotsiaaldemokraadid homme valitsuses eriplaneeringu kohest lõpetamist,"" ütles riigikogu keskkonnakomisjoni esimees, sotsiaaldemokraat Rainer Vakra. ""Protsessi praeguses etapis on alternatiivsete lahenduste lauale toomine riigiminister Janek Mäggi poolt vastutustundetu. Otsus eriplaneeringu tühistamise kohta on valitsuses juba sisuliselt tehtud. Jälle uusi variante lauale tuues käitub Mäggi mängurina, kuid mängu tagamõte jääb arusaamatuks. Me ei ela kommunistlikus Hiinas, kus otsuseid tehakse ülevalt alla,” sõnas Vakra. “Alles eelmisel nädalal andis kodanikualgatuslik Tartu Apelli töörühm Riigikogu esimehele üle tähelepanuväärse 10 000 allkirjaga pöördumise, millega nõutakse tselluloositehase eriplaneeringu lõpetamist. Rahvas on andnud selgelt märku, et ollakse Est-Fori tselluloositehase eriplaneeringu vastu. Arvestades metsa suurt sotsiaalset ja kultuurilist väärtust Eesti inimestele, peavad kõik lahendused tulevikus arvestama ka metsa ökoloogilise ja kultuurilise tähtsusega ning mõjuga inimeste elukeskkonnale,” rääkis Vakra. Vakra sõnul on nii mastaapseid projekte võimalik ellu viia ainult siis, kui need sünnivad arendajate, kohaliku omavalitsuse ja huvigruppide koostöös. Riigi eriplaneeringust praktilisemaks tööriistaks sellise koostöö saavutamisel on kohaliku tasandi planeering.",Delfi,2018-11-07T14:47:41.000Z,https://www.delfi.ee/news/paevauudised/eesti/rainer-vakra-tselluloositehase-eriplaneering-tuleb-homme-lopetada?id=84253153
Tehas kütab kirgi: Räpina valmistub rahvakoosolekuks,"Räpina vallavolikogu plaanib 14. novembril korraldada koosoleku, kus sõna saavad nii tselluloositehase vastased kui pooldajad. Koosolekule on kutsutud ka Est-For Investi OÜ esindajad. SILLE ANNUK/Pärnu Postimees/Scanpix Räpina vallavolikogu esimehe Teet Helmi sõnul on koosolekule kutsutud Est-For Investi OÜ esindajad, samuti paar-kolm inimest, kes mõtlevad tehase rajamise uuringute osas positiivselt, aga ka paar-kolm tulihingelist vastast. Samuti kutsub volikogu koosolekule riigi esindajaid rahandusministri valitsemisalast ja keskkonnaametist. Soov on kaasata kedagi ka teadlaste poolelt.Ka tehase Pärnumaale rajamise vastu on petitsioon.ee keskkonnas alustatud allkirjade kogumist.",Maaleht,2018-10-31T22:05:02.000Z,https://maaleht.delfi.ee/tarbija/tehas-kutab-kirgi-rapina-valmistub-rahvakoosolekuks?id=84168707
FOTOD | Tallinnas avaldati meelt tselluloositehase rajamise vastu,"Tallinnas Vabaduse väljakul korraldati täna pärastlõunal performance, millega juhiti tähelepanu oma seisukohale, et Est-Fori kavandatav tselluloositehas Eestisse ei sobi. Inimesi oli meeleavaldusele tulnud paarkümmend. Nad kandsid kaitsemaske, millele oli kirjutatud ""Iga loo$ ei võida"" ja ""Mets aitab hingata"", samuti oli näha õhupalli, millel seisis ""T$€££u£oo$"". ""Performance’iga juhime tähelepanu, et kavandatav Est-Fori tselluloositehas tänapäeva Eestisse ei sobi. Mistahes Eesti paigas toob tselluloositehase töö endaga kindlasti kaasa olulise reostuskoormuse jõgedele, järvedele ja merele. Lisaks ka väga selge raiesurve suurenemise metsadele ning keskkonnasaaste,"" ütles algatusrühma liige Toomas Trapido. ""Praegu tehase jaoks planeeritavates asukohtades on veekogude seisund kesine või halb. Lisanduva reostusega kaugeneme me endale võetud ja Euroopale lubatud eesmärgist muuta Eesti veekogude seisund heaks. Oleme juba korduvalt näinud, kuidas valminud tehas hakkab elama oma elu. Lisaks toorainevajadusele hakatakse rääkima vajadusest soodsama hinnaga elektri, vähendatud keskkonnatasude jms järele,“ selgitas Trapido. ""Tselluloositehase rajamiseks on valitsus algatanud eriplaneeringu. Eriplaneeringud on ette nähtud suure ühiskondliku huviga objektide nagu näiteks julgeolekuga seotud rajatiste jaoks. Tegemist on pretsedenditu otsusega, sest mitte ühegi teise eraettevõtte huvides valitsus eriplaneeringut kunagi varem algatanud ei ole,"" sõnas Trapido. ""Est-Fori tselluloositehase rajamise kaitseks on püütud esile tuua võimalikku positiivset mõju Eesti majandusele, metsaomanikele, kohalikule omavalitsusele. Aga puiduturg pole kohalik, vaid globaalne,"" märkis Trapido. Nestorile anti üle ligi 10 000 allkirja Täna kell 14 toimus ka kohtumine Tartu apelli töörühma ja riigikogu esimehe Eiki Nestori vahel ning anti üle ligi 10 000 allkirja, mis on antud pöördumisele valitsuse, riigikogu, õiguskantsleri ja Eestimaa erakondade poole. Pöördumises juhitakse tähelepanu heale valitsemistavale ja nõutakse tselluloositehase eriplaneeringu lõpetamist. Tartu apelli töörühma kuuluvad Tartu Ülikooli ja Eesti Maaülikooli teadlased ning linnakodanikud. Tartu apell 2 ehk nn kevadapell on pöördumine Eesti Vabariigi Valitsuse, Riigikogu, õiguskantsleri ja Eestimaa erakondade poole. Apell avalikustati 18. mail ning allkirju anti 30. septembrini 2018. Apellis esitatud nõudmisele riigi eriplaneering tselluloositehase rajamiseks lõpetada on avalikult oma heakskiidu andnud Vabaerakond, Isamaa, Eesti Sotsiaaldemokraatlik Erakond, Eesti Konservatiivne Rahvaerakond ja Eestimaa Rohelised. Valitsuskabinet algatas eriplaneeringu lõpetamise 21. juunil 2018. Vastava korralduse eelnõu läks kooskõlastusringile 13. septembril ja valitsus on korralduse eelnõule arvamuste esitamise tähtaega pikendanud 3. novembrini.",Delfi,2018-10-30T16:01:08.000Z,https://www.delfi.ee/news/paevauudised/eesti/fotod-tallinnas-avaldati-meelt-tselluloositehase-rajamise-vastu?id=84172861
"DELFI STUUDIO | Minister ja ""vari"" vaidlevad: põhjaeestlased saavad niikuinii rohkem palka kui lõunaeestlased – las maksavad!","Täna heitlesid Delfi stuudios regionaalminister Janek Mäggi ja tema liigutusi varjuna jälgiv Igor Taro Eesti 200 ridadest. Kummagi lähenemine tekitas arvamustoimetuses vähemalt enne tänast mulje, justkui sooviks regionaalpoliitika spetsialistid Eesti juhtimist veelgi tsentraliseerida. Nõnda alustasid Eesti Päevaleht ja Delfi debatiga sarjast „pärisminister vs. variminister”, kus kummalegi antakse võimalus oma põhiseisukohta kaitsta ja vastaspoolega väidelda. Teemadeks kerkisid muu hulgas haldusreformi esimesed efektid, väikepoodide sulgemine, postkontorite vähenemine, tselluloositehas ja eestlaste tervis. Vastuse leiab ka riukalik küsimus — millises maakonnas on kõige nigelam elada? Debatti juhib Krister Paris.",Delfi,2018-10-29T19:31:43.000Z,https://www.delfi.ee/archive/delfi-stuudio-minister-ja-vari-vaidlevad-pohjaeestlased-saavad-niikuinii-rohkem-palka-kui-lounaeestlased-las-maksavad?id=84156177
OTSEFOTOD | Lõuna-Eesti inimesed peavad tselluloositehase rahvakoosolekut: siinne paberipuu on juba kasutusel!,"Täna kogunesid inimesed Räpina aianduskoolis Lõuna-Eesti inimesed, et arutada võimalikku plaani tselluloositehas Räpina kanti ehitada. OÜ EST-FOR Invest palub Räpina vallavolikogul toetada riigi eriplaneeringu ja mõjude, sealhulgas keskkonnamõju strateegilise hindamise algatamist Räpina valla territooriumil. Planeeringu ja mõjude hindamise eesmärgiks on uurida, kas on võimalik kaaluda Räpina valla territooriumile puidurafineerimistehase püstitamist ja selle toimimiseks vajaliku taristu rajamist. Sama ettepaneku on Est-For teinud ka Setomaa vallale ja Võru vallale. Rahvas kutsus koosolekule ka minister Janek Mäggi ja RMK esindaja, kes kumbki ei tulnud. Koosolekul arutatakse ka tõika, et inimeste hinnangul on Lõuna-Eesti paberipuu juba kasutusel ning tehase tulekul jääksid nendes ettevõtetes töötavad inimesed oma tööst ilma. Kohapeal viibiv Delfi fotograaf kirjeldab, et keegi publikust väidab, et hallipäised mehed, kes otsuse teevad, ei hooli noorte arvamusest, kes lageraiet ja tselluloositehast ei soovi. Andri Võsokovski Räpina vallavolikogust luges ette Räpina Valla visiooni ja rahvas aplodeeris vaikselt. Setomaa vallavolikogu liige Annela Laaneots küsib, kas tehase rajajad ei olnud teadlikud mineraalvee allikatest ja ravimudast, mis siin piirkonnas on või nad teadsid ja neil oli ükskõik? Merca, kes samuti koosolekul viibib, tegi tegi iroonilise kommentaari, et Värska töötajad lähevad siis Estfori tööle.",Delfi,2018-10-23T15:05:19.000Z,https://www.delfi.ee/news/paevauudised/eesti/otsefotod-louna-eesti-inimesed-peavad-tselluloositehase-rahvakoosolekut-siinne-paberipuu-on-juba-kasutusel?id=84097046
VARIVALITSUS | Jaak Laineste: puit on ehitamiseks parem kui betoon ja lahendab kaks rasket Eesti probleemi,"Eesti on kasvuhoonegaaside paiskajana unikaalses rollis – põlevkivienergeetika, mis annab meile valdava osa elektrist, olulise ekspordiartikli ja energiajulgeoleku ning töökohad sisuliselt kogu Ida-Virumaale, on ülimalt kliimavaenulik. Põlevkivi kaevandamine ja selle töötlemine annab lõviosa Eesti CO2-heitmetest, mis paigutab Eesti Luxembourgi järel teisele kohale Euroopa Liidu CO2 paiskajana elaniku kohta. Absoluutnumbrites on Eesti CO2 heide muidugi väike, aga mis eeskuju me anname suurematele, kui me isegi oma väikeses ja eeldatavalt paindlikus riigis ei saa asju korda tehtud? Teine Eestile unikaalne ja viimastel aastatel avalikkuses kirgi sütitanud teema on puidu väärindamine, millel on nii keskkondlik kui ka majanduslik aspekt. Tõepoolest raiutakse Eestis palju metsa maha ning viiakse riigist välja, kuigi võiks puidu kohapeal väärindada ning hiljem suurema kasumiga maha müüa. Avalikkus otsustas, et lahendus sellele probleemile ei ole tselluloositehas ning etteruttavalt ütlen ka ära, et metsade täielik konserveerimine on utoopiline lahendus. Jätkusuutlik keskkonnapoliitika ei tohi kahjustada elukeskkondi, kuid peab defineerima, kuidas loodusvaradest väärtust luua. Just seda tasakaalu otsivadki ettevõtjad ja metsakaitsjad, kui loobivad meedias üksteise pihta erinevaid süüdistusi. Võrreldes näiteks tsementi või muid tänasel päeval ehitusel kasutuses olevaid materjale, on puit igas aspektis keskkonnasõbralikum valik. Tsemendi tootmine paiskab keskkonda suurel kogusel kasvuhoonegaase, puidu kasvamisel on hoopis vastupidine efekt – puud seovad süsihappegaasi. Puit on sajaprotsendiselt taastuv, taaskasutatav ja biolagunev ehitusmaterjal. Ka selle tootmine ja töötlemine tekitab vähem õhu- ja veereostust ja selleks kulub vähem energiat ja fossiilkütust. Miinusena tuuakse välja tuleohutuse piirangud, kuid tänapäeva meetoditega on need viidud miinimumi ning tulemusena põleb ristkihtpuit väga aeglaselt. Samuti 100% puitkonstruktsioonid võivad keerukamate ja suuremate ehitiste puhul olla oluliselt kulukamad, seetõttu kasutatakse kõrghoonete puhul betooni ja terasega kombineeritud lahendusi. Projekteerimisel ja ehitamisel peab hoolikalt arvestama puidu niiskustundlikkust. Läbi avalike ehitusprojektide suunamise areneb ka oskusteave arhitektide, inseneride ja ehitajate hulgas, kes hakkavad puitu põhimaterjalina hindama ja usaldama, ning võtavad selle laialdasemalt kasutusele ka erasektori ehitustes – kaubanduskeskustes, kortermajades jne. Eramajade ehitamisel kasutatakse juba ajalooliselt puitu palju. Siin pole vaja karta, et täiendav puidu kasutus ehituses suurendaks oluliselt nõudlust raiemahtudele: võrreldes suurte tarbijatega nagu küte (üle 50%) ja tselluloos on puidu kulu liimpuidu, ehituspuidu ja puitplaatide tootmisele oluliselt väiksem. Täna juba kasutusel olevad kõrgtehnoloogilised saeveskid ja toodetavad puitplaadid võimaldavad kasutada püsitootena oluliselt suurema osas toormest, jättes vähem madala lisaväärtusega toodeteks nagu küte ja paberipuu. Nii ma loodangi, et järgmise kinnisvarabuumi ajal kerkivad paljud majad just puitkonstruktsioonidega.",Delfi,2018-10-21T10:00:02.000Z,https://www.delfi.ee/archive/varivalitsus-jaak-laineste-puit-on-ehitamiseks-parem-kui-betoon-ja-lahendab-kaks-rasket-eesti-probleemi?id=84057756
Saarde vald kiitis heaks tselluloositehase uuringute alustamise,"Saarde vallavolikogu esimees Kadri-Aija Viik kommenteeris, et volikogu kiitis täna heaks EST-FORi avalduse, mille järgi võib alustada Saarde vallas eriplaneeeringu mõjude hindamise alustamist. Viik sõnas, et hetkel pole veel teada, millal uuringud alguse saavad: ""Ajalisest tähtajast polnud sel hetkel juttu, täna on otsust, nüüd saavad nad selle otsusega pöörduda vabariigi valitsuse poole, et näidata, et Eestimaal on selline kant, mis ei tauni nende tegevust,"" sõnas ta vahetult pärast volikogu istungi lõppu. ""Meil on siin targad inimesed, kes saavad aru, et ilma raamatuid lugemata targaks ei saa, samamoodi ei saa midagi teada enne uuringuid,"" sõnas volikogu esimees. Saarde vallas plaanitakse tema sõnul uurida mitmeid kohti, kuhu võiks tselluloositehas sobida. EST-FORi enda avalduse järgi peab maalapp olema vähemalt 100 hektarit suur ning asuma Rail Baltiva planeeritava kaubajaama lähistel. Seejuures peaks tehas vett saama Pärnu jõest.",Delfi,2018-10-17T13:57:48.000Z,https://www.delfi.ee/news/paevauudised/eesti/saarde-vald-kiitis-heaks-tselluloositehase-uuringute-alustamise?id=84023830
"Kristjan Piirimäe: metsakriisi eest vastutavad Aigar Kallas, Andres Talijärv, Marku Lamp ja Siim Kiisler","Juba aastal 2010 avaldas Riigikontroll auditaruande, mille peamine järeldus oli, et riigimetsi ei majandata jätkusuutlikult, sest tehakse liiga palju lageraiet. Praeguseks 11 aastat RMK juhatuse esimehena töötanud Aigar Kallas eitab üleraie probleemi, väites, et “ei ole ohtu, et Eestist metsad kaoksid”. Keskkonnaministeeriumis vastutab juba pikka aega metsapoliitika eest Marku Lamp. Tema on ajakirjanduses väitnud, et “mets ei saa otsa” ja selgitanud sealjuures, et “seadus ei määratle taimestiku vanust metsas”.",Maaleht,2018-10-03T21:07:20.000Z,https://maaleht.delfi.ee/artikkel/83864805/kristjan-piirimae-metsakriisi-eest-vastutavad-aigar-kallas-andres-talijarv-marku-lamp-ja-siim-kiisler
"Üllar Saaremäe kavatseb astuda Isamaasse, õlitab püssi ja ootab kaksikuid","Punklaulupeo luulelembist isa Üllar Saaremäe ei saa päevagi hakkama ilma, et ei püüaks maailma paremaks muuta. Kaks aastakümmet Rakvere Teatrit juhtinud ja nüüd vabakutselise leiba maitsval Üllar Saaremäel on olnud plahvatuslik loomeaasta: üldluulepeo väljamõtlemine ja lavastamine, teatri asutamine Neerutisse. Lummav McMurphy roll lavastuses “Lendas üle käopesa”... “Kui sünnivad kaksikud,” kordab Saaremäe me kohtumise jooksul oma ootust kui mantrat ja lubab, et tuure maha ei võta, kuid keskendub kindlasti hoopis perele.",Maaleht,2018-10-03T21:07:19.000Z,https://maaleht.delfi.ee/artikkel/83880773/ullar-saaremae-kavatseb-astuda-isamaasse-olitab-pussi-ja-ootab-kaksikuid
Tartu linn pöördub riigi vastu kohtusse,"Tartu linnavolikogu otsustas esitada riigikohtule taotluse tunnistada põhiseadusega vastuolus olevaks ja kehtetuks planeerimisseaduse mitmed sätted, mis käsitlevad riigi eriplaneeringu koostamist ja finantseerimist. Tartu linn on seisukohal, et riigi eriplaneeringu kasutusala ja suur riiklik huvi ei ole seaduses üheselt mõistetav, eriplaneeringu regulatsioon riivab omavalitsuse enesekorraldus- ja otsustusõigust oma arengu planeerimisel ning on vastuolus kohaliku omavalitsuse põhiseaduslike tagatistega. Tartu hinnangul kujutab riigi eriplaneeringuga kavandatavate ehitiste planeerimine riivet omavalitsuse enesekorraldusõigusele, kes ei saa lõplikult otsustada oma territooriumil toimuva üle. Riigi eriplaneeringugust tulenevat sekkumist ei ole planeeringuala omavalitsustel võimalik vältida, kuna riigi eriplaneeringu algatamises, koostamises ja kehtestamises on neil võimalik osaleda üksnes arvamuste ja ettepanekute esitamisega. Planeerimisseadus näeb ette, et riiklikku huvi väljendav planeering peab lähtuma riiklikest huvidest, arvestades võimaluse korral kohalikke huvisid. Sekkumine riigi eriplaneeringuga mõjutab omavalitsuse enesekorraldusõiguse teostamist, otsuse- ja valikuvabadust. Riigi eriplaneeringuga kavandatud ehitise ehitamisest ja käitamisest tulenevad mitmesugused mõjud ehitise asukoha omavalitsuse ningnaaberomavalitsuste majanduslikule, sotsiaalsele ja kultuurilisele arengule ning looduskeskkonnale. Omavalitsus, kus riigi eriplaneeringuga kavandatud ehitisest tulenevadmõjud avalduvad, peab hakkama nimetatud mõjudega tegelema (sh negatiivseid mõjusid leevendama) ja varasemalt tehtud arenguplaane vastavalt kohandama. Sisuliselt tähendab see ka sekkumist poliitilistesse valikutesse – riigi eriplaneeringu elluviimine võib oluliselt pärssida rahvalt mandaadi saanud poliitilise jõu programmiliste seisukohtade realiseerimise võimalust. Riigi eriplaneering koostatakse eelkõige maakonnaüleste huvideväljendamiseks riigikaitse ja julgeoleku, energeetika, gaasi transpordi, jäätmemajanduse ning maavarade kaevandamise valdkonnas või eespool nimetatud huvide väljendamiseks avalikus veekogus ja majandusvööndis. Tartu kaebas, et seaduses pole piisavalt selgelt määratletud, mis on ""suur riiklik huvi"", mida eriplaneering eeldab. ""Kas suur riiklik huvi võib väljenduda ka kaudselt, näiteks üksnes läbi selle, et riigil on huvi erahuvides rajatava ehitise toimimisega kaasneva positiivse majandusmõju vastu?"" küsis Tartu linn. Kaebuse kontekstiks oli hiljutine katse kehtestada riigi eriplaneering, et rajada Tartu lähedale tselluloositehas. Valitsus loobus sellest mõttest tartlaste terava vastuseisu tõttu.",Delfi,2018-09-13T14:16:36.000Z,https://www.delfi.ee/news/paevauudised/eesti/tartu-linn-poordub-riigi-vastu-kohtusse?id=83661985
Tselluloositehase vastane tegi Isamaale suurannetuse,"Kaspar Kokk ise andis 30 000, tema isa Ilmar Kokk 5000 ja äripartner Kristjan Oolo veel 5000. Valitsus teatas 21. juunil, et lõpetab Tartumaa tselluloostehase eriplaneeringu. Lühikeses ajavahemikus 2000-6000 eurot päevas ülekannetega panid Kokk ja partnerid annetuse kokku. Näiteks samal päeval kui tuli valitsuse otsus, kandis Ilmar Kokk Isamaale 2000 eurot. Päev varem oli Kaspar Kokk teinud Isamaale 5000 eurose ülekande, Ilmar Kokk jälle 2000-e eurose. Veel kaks päeva enne seda kandis Kaspar Kokk kaks korda 5000 eurot ja Kristjan Oolo 2500 eurot. Ametlikult puudus Isamaal seisukoht Tartu tselluloositehase osas. Ismaalasest keskonnaminister Siim Kiisler oli aga eriplaneeringu poolt. Võttis mitmel korral selle kaitseks sõna ja kritiseeris vastaseid. Ministrina kellel tehasega kõige suurem puutumas tekkis paratamatult mulje, et Kiisler on antud küsimuses partei eeskõneleja. Kui valitsus ja sealhulgas Isamaa lõpuks vastupidise otsuse tegid, siis paistab välja nagu Isamaa oleks oma otsust muutnud. Suurannetajal Kaspar Kokkal on aga ka potentsiaalne ärihuvi, miks tselluloositehase vastu olla. Kokk on seotud Pärnu sadamaga ja on Pärnu sadama nõukogu liige. Suur osa Pärnu sadama tuludest tuleb ümarpuidu väljaveost Soome ja Rootsi tselluloositehastele. Samuti on Pärnu sadama oluliseks kliendiks Raul Kirjaneni ettevõtted. Uus tselluloositehas Tartumaal oleks neile ärodele otseseks konkurendiks ja võiks potentsiaalselt vähendada ka Pärnu sadamat läbivaid kaubavoogusid. Kaspar Kokk ütleb Ekspressile, et sellised seosed on meelevaldsed. Tartumaa tselluloositehase vastu on ta tõesti, sest ta on tartlane ja nagu enamus teisigi Tartu elanikke, ei toetanud tehaseprojekti. Annetused Isamaale on aga seotud sellega, et selle aasta alguses sai Kokkast erakonna Tartu piirkonna esimees ning annetatud raha, mis läheb formaalselt küll partei kontole, on antud klausliga, et seda kasutatakse Tartu piirkonnaorganisatsiooni arendamiseks. Samamoodi eitab parteile tehtud annetuste ja tselluloositehase eriplaneeringu seost Isamaa peasekretär Priit Sibul. „Kui need asjad nii lihtsad oleks,” muigab Sibul. Tõsi, Kokka poolt tehtud annetused ei ole salajased, vaid partei aruannetes selgelt kirjas. Kui tegu oleks sobinguga, paistaks avalik annetamine veidi idiootne. Teisalt, annetuste ajastus oli ikka väga samal ajal kui valitsus tselluloositehase eriplaneeringule kriipsu peale tõmbas. See paneb ikka kulmu kergitama.",Eesti Ekspress,2018-08-30T11:31:51.000Z,https://ekspress.delfi.ee/kuum/tselluloositehase-vastane-tegi-isamaale-suurannetuse?id=83515075
Kodanikuühiskonna õppetunnid seoses tselluloositehasega,"Miks väga suur hulk tartlasi ja ka inimesi väljaspool Tartut ometi ei rõõmustanud, et Eesti majandus saab puidutöötlemistehase kujul vägeva süsti, nagu lubati? Algul ei tundunud mõte biorafineerimistehasest üldsegi halb (tulevast tööstust esitleti tõepoolest eufemistlikult biorafineerimistehasena!). 2017. aasta suve jooksul sai siiski selgeks, et tegemist on tselluloositehasega, sellisega nagu näiteks Äänekoskis Soomes. Ja mida aeg edasi, seda rohkem kogunes infot, mis rahutuks tegi.",Eesti Ekspress,2018-07-17T21:25:02.000Z,https://ekspress.delfi.ee/arvamus/kodanikuuhiskonna-oppetunnid-seoses-tselluloositehasega?id=83058349
"SUUR INTERVJUU Janek Mäggiga: viis, kuidas riik kodanikega suhtleb, on kiviajast","Maal on Eestis võimalik väga mõnusalt elada ja elataksegi, leiab riigihaldusminister Janek Mäggi, kes lühikesel ametiajal on jõudnud käia kuues maakonnas. ""Mina arvasin ka, et tegelikult võiks ära uurida. Kuid fakt on see, et tehase rajamisega Emajõe seis millimeetritki paremaks ei lähe. Seda ei saa uuringutest selguda, et läheb midagi paremaks. Ja seis on seal üsna kehv mitte ainult võimaliku tehase pärast, vaid ka põllumajandusreostus on päris suur.""",Maaleht,2018-07-04T21:00:18.000Z,https://maaleht.delfi.ee/tarbija/suur-intervjuu-janek-maggiga-viis-kuidas-riik-kodanikega-suhtleb-on-kiviajast?id=82917121
Kodanikuliikumine Eesti Metsa Abiks tunnustab valitsuse otsust tselluloositehase eriplaneeringu lõpetamise osas,"Kodanikuühendus Eesti Metsa Abiks (EMA) tunnustab valitsuse eilset otsust, millega algatati Est-Fori tselluloositehase eriplaneeringu lõpetamine, ning meenutab, et juba enne planeeringu algatamist oli ühendus seisukohal, et sellist planeeringut algatada ei tohi, informeerides sellest ka valitsuse liikmeid. Lisaks pöördus kodanikuühendus planeeringumenetluse vaidlustamiseks läinud aasta septembris ja sellele järgnenud kuudel kohtusse, üritades vaidlustada tõsiasja, et avalikkus kaasatakse planeerimise küsimusse alles pärast eriplaneeringu algatamist. EMA hinnangul sai riigi otsuse puhul eriplaneering lõpetada aga määravaks just Tartus ning Tabiveres tärganud kodanikuühenduste „Emajõe elu hoieldes“ ja „Tabivere ei luba“ tekkimine ning kohalike elanike muljetavaldav väljaastumine, mis on toonud tänavatele tuhandeid oma elukeskkonna kaitseks välja astunud eestlasi. Kodanikuühendus avaldab lootust, et edaspidi rakendatakse riigi eriplaneeringu menetlust sihtotstarbepäraselt, mitte kohalike kogukondade hääle tasalülitamiseks eraettevõtluse mugavuse huvides. Kuna on kõlanud hääli, mis soovitavad tehast kusagile mujale teha, näiteks tööstusest juba niigi laastatud Ida-Virumaale, siis soovib ühendus selgelt välja öelda, et EMA on tselluloositehase rajamise vastu mistahes Eestimaa piirkonnas, kuna küsimus pole mitte asukohas, vaid tehase mõjus meie metsale ja veele, kuna ühenduse hinnangul teeb sedavõrd mastaapse puidutööstuse rajamine, nagu Emajõe äärde kavandati, säästva metsanduse arendamise Eestis võimatuks. Seda kinnitab hästi ka Est-Fori tehase ühe eestvedaja Margus Kohava viimane projekt, nimelt Estonian Celli rajatud Kunda tselluloositehas. Ehkki kõnealune tehas vajab pea seitse korda vähem puitu, täpsemalt haavapuitu, siis on Eesti vanade haavikute elustik peale kõnealuse tehase rajamist tõsise löögi alla sattunud. Haavikud on järjepanu haavapuitmassitehasesse veetud ning haavikute elustiku kaitset pole riigi poolt õigeaegselt kohaldatud, kusjuures üks elutegevuseks vanu haavikuid vajavatest liikidest on lendorav, kellele ennustatakse juba lähiaastatel täielikku kadumist meie territooriumilt. Väärib meenutamist, et kuigi ka Kunda tehas pidi tulema moodsaim ja kõrgtehnoloogilisim, siis tuvastasid EMA aktivistid möödunud aastal tehasest tõsise lekke ning hilisemal uurimisel selgus, et väljalasketoru oli vähemalt kümnest kohast katki. Kodanikuühendus soovib rõhutada, et EMA pole põhimõtteliselt puidutööstuse vastu, aga riigile kui tervikule pikaajalise olulise mõjuga projektidesse tuleb kaasata lai ring erialaspetsialiste juba nende projektide algfaasis ning nende erialateadmisi tuleb võtta reaalselt arvesse, eristades sel kombel mõeldavad arendused mõeldamatutest. Praegu käimasoleva metsanduse arengukava 2030 koostamise käigus peab ühiskond metsanduse tuleviku osas kokkuleppe saavutama ning alles seejäral saab edasi mõelda, millisel kujul puidutööstus Eestis areneda võiks. Kuna kodanikuühenduse selgeks seisukohaks on, et raiemahud peavad vähenema, siis tuleb kõne alla eelkõige jätkusuutmatu puidutööstuse sulgemine eelkõige olemasolevate pelleti- või tselluloosivabrikute näol ning nende asendamisega näiteks püsimetsandusest saadava, kvaliteetpuidul baseeruva ja 21. sajandile kohase tööstuse arendamisega, mis tegeleks väärtuslike, süsinikku pikaks ajaks salvestavate kvaliteettoodete valmistamisega.",Delfi,2018-06-22T11:48:32.000Z,https://www.delfi.ee/news/paevauudised/eesti/kodanikuliikumine-eesti-metsa-abiks-tunnustab-valitsuse-otsust-tselluloositehase-eriplaneeringu-lopetamise-osas?id=82744405
VIDEO | Peaminister Ratas eriplaneeringu lõpetamisest: kohe alguses pidanuks kohalikke kuulama ja tegema paremat selgitustööd,"Peaminister Jüri Ratase sõnul ei saa eriplaneeringuga edasi minna, kui kõikide sihtrühmade vahel on jätuvalt vasatasseis. ""Pean nentima, et paraku ei ole olukord ajaga paranenud, vaid isegi halvenenud,"" märkis Ratas ja lisas, et valitsus ei näe võimalust eriplaneeringuga Tartumaal jätkata. Tartlaste vastasseis tselluloositehasele on algusest peale olnud tugev. Möödunud kuul toimus aktivistide algatusel isegi n-ö Emajõe kett, kuhu kogunesid tselluloositehase vastased. Oma toetushääle eriplaneeringu lõpetamiseks on andnud üle 9000 inimese. Mis aga tulnuks teha paremini, et vältida olukorda, kuhu nüüdseks oleme sattunud ehk osapoolte diskussiooni puudumiseni? ""Selgitada ja kuulata,"" möönis peaminister. Küsimusele, miks ei tundnud valitsus varem selle vastu huvi, kas arendaja on kohaliku kogukonnaga rääkinud ning kas viimaste nõusolek on olemas, vastas Ratas, et valitsus on selle eest seisnud alates projekti algatamisest. ""Valitsus on tundnud selle vastu huvi esimesest tunnist, kui eriplaneeringu mõte üldse lauale käidi,"" ütles ta. Küll aga leiab peaminister, et puidurafineerimistehas siiski võiks Eestisse tulla. ""Me räägime siinkohal väga suurtest investeeringutest, mis tooksid kaasa nii kõrgepalgalisi töökohti kui aitaksid meil üht oma peamist loodusvara väärindada,"" lausus Ratas.",Delfi,2018-06-21T13:35:03.000Z,https://www.delfi.ee/news/paevauudised/eesti/video-peaminister-ratas-eriplaneeringu-lopetamisest-kohe-alguses-pidanuks-kohalikke-kuulama-ja-tegema-paremat-selgitustood?id=82730023
"BLOGI ja VIDEO | Valitsus otsustas, et tselluloositehase eriplaneering lõpetatakse","Teema on olnud pikka aega õhus ja poliitikud on pikalt eri variante kombanud. Hiljuti kinnitasid nii sotsid kui Isamaa, et ei toeta eriplaneeringuga jätkamist. Keskerakond aga jättis otsad siiski lahtiseks. Mailis Reps sõnas teisipäeval, et otsus tehakse neljapäeval ehk täna. Täna leiti konsensus. Peaminister Jüri Ratase sõnul takistab kohaliku kogukonna ja omavalitsuste vastuseis tehase eriplaneeringu elluviimist ning seda ilmestavad ka mitmed kohtuvaidlused. ""Olen korduvalt rõhutanud, et valitsus ei soovi juba eos nullida ettevõtjate initsiatiivi. Ettevõtted ja suured investeeringud loovad inimestele töökohti ja kasvatavad terve ühiskonna jõukust. Samas on selge, et kohaliku kogukonna arvamust arvesse võtmata tööstust rajada ei saa,"" ütles ta. Justiitsminister Urmas Reinsalu lisas, et antud juhul alustati eriplaneeringu lõpetamist ülekaaluka avaliku huvi tõttu. Riigihalduse ministri Janek Mäggi sõnul plaanitakse ettevõtjatega kindlasti läbi rääkida. Mäggi hinnangul ebaõnnestus ettevõtjate koostöö kohalike inimeste ja kohalike omavalitsustega. Ta märkis, et Eestis mitmeid näiteid, kus see on väga hästi õnnestunud. Mäggi rõhutas, et eelkõige ettevõtjal endal lasub ülesanne jõuda sobiva tulemuseni. ""Mina ütlen, et võib-olla ei tehtud midagi valesti, vaid lihtsalt ebaõnnestuti. Ettevõtluses on see täiesti tavaline,"" lausus Mäggi. Riigi eriplaneeringu lõpetamise kohta teeb valitsus otsuse pärast lõpetamismenetlust, milleks praeguste hinnangute kohaselt võib kuluda mitu kuud. Loe blogist, kuidas valitsusliikmed oma otsust põhjendasid!",Delfi,2018-06-21T08:58:40.000Z,https://www.delfi.ee/news/paevauudised/eesti/blogi-ja-video-valitsus-otsustas-et-tselluloositehase-eriplaneering-lopetatakse?id=82727141
"Yana Toom: usun, et Ida-Viru inimesed tselluloositehase vastu ei protestiks","Ida-Virumaa valijaid esindav Euroopa Parlamendi saadik Yana Toom (Keskerakond) ütles eile, et praeguseks on võimalus tselluloositehase rajamiseks Tartu lähistele läinud. Täna otsustab Keskerakonna juhitav valitsus, kuidas tehase ehitamsega edasi minna. Kuna kaks koalitsioonipartnerit, sotsid ja Isamaa, toetavad eriplaneeringu lõpetamist, on tõenäoline, et valitsus sellise otsuse ka teeb.",Eesti Päevaleht,2018-06-20T21:05:03.000Z,https://epl.delfi.ee/eesti/yana-toom-usun-et-ida-viru-inimesed-tselluloositehase-vastu-ei-protestiks?id=82716959
Tselluloositehase anatoomia: kuidas kõik pekki läks,"Tartumaale puidurafineerimistehast ehitada sooviv Est-For Invest pole veel otsustanud, mida teha, kui homsel valitsuse istungil peaks tulema otsus tehase eriplaneering peatada. „See, et planeering on aasta otsa seisnud, on kõige suurem probleem,“ tunnistab Est-Fori üks eestvedaja Aadu Polli. Ajal, kui oleks pidanud tegema uuringuid, vestlema ekspertidega, kohtuma kogukondadega, konsulteerima kohalike valitsejatega, korraldama infopäevi, pole õieti midagi tehtud. „Fakte pole juurde tulnud, emotsioone küll,“ lisab Est-Fori teine käilakuju Margus Kohava protsessi kohta. Est-For on ise küll ühte-teist teinud, aga tegelikult on nad juriidilises mõttes kõrvalseisjad, kes ei saa otsustada. Kaks nädalat tagasi avaldasid Kohava ja Polli näiteks loo, kus kirjutasid, et planeeringuprotsessist võiks kohe välja võtta asukohad, mis Tartule lähemal kui 10 kilomeetrit, ja et nemad unistavad Tabiverest. Sõna „unistavad“ pandi just sellepärast, et Est-For ise ei tohi kohta määrata. Tabivere käidi välja aga seetõttu, et võtta maha selliseid meeme nagu „Tartu äärde“, „Tartu külje alla“, „Vorbuse tehas“. Taheti pingeid leevendada, vastuseks saadi aga liikumine „Tabivere ütleb Ei!“ ja inimkett Tabivere kaitseks. Arendajad tõttasid sellepeale parandama, et ka Tabivere on ainult üks paljudest variantidest. „Oleme sattunud infosõtta,“ tunnistavad Kohava ja Polli. Mida iganes Est-For ütleb, see satub kohe rünnaku alla. Tehasemeeste vaatenurgast käib nende pihta propaganda ja valetamine. Tehase vastased – Ekspress räägib näiteks Tartu apelli ühe eestvedaja Asko Lõhmusega – arvavad propaganda ja valede suuna osas vastupidi. Praegu kõlab veidralt, aga kõik algas ju nii hästi. ",Eesti Ekspress,2018-06-19T21:25:03.000Z,https://ekspress.delfi.ee/kuum/tselluloositehase-anatoomia-kuidas-koik-pekki-laks?id=82694443
Sotsid näitavad tselluloositehasele punast tuld! Kas koalitsioonikaaslased nõustuvad?,"Tselluloositehas on kui kuum kartul, mille suhtes on ka poliitikud olnud üsna kompavad. Tartlaste meelsus on aga olnud üpris ühtne: tehast ei taheta. Valitsus arutab tehase eriplaneeringut neljapäevasel istungil. Sotsid annavad koalitsioonipartneritele Isamaale ja Keskerakonnale selge soovituse: planeering tuleks lõpetada. Pikhofi sõnul oli sotside juhatus ühte meelt, et valitsusel tuleb tõsiasjadele otsa vaadata ja eriplaneeringust loobuda. ""Juhatus andis ministritele suunise taotleda eriplaneeringu lõpetamist, vastav seisukoht on koalitsioonipartneritele edastatud."" Ta lisab, et tselluloositehase ümber toimuv on olnud ere näide kodanikuaktiivsusest ja ühtlasi õppetund poliitikutele, kui oluline on taoliste suurprojektide puhul arvestada kogukonna arvamusega. ""Tahan tunnustada tartlasi, kes juhtisid protsessi algusest peale tähelepanu keskkonnariskidele ning võitlesid oma kodulinna ja Emajõe puhtuse eest. Demokraatlikus ühiskonnas ei ole võimalik langetada kohalikest elanikest üle sõites otsuseid, mis mõjutavad otseselt looduskeskkonda ja võivad ohustada inimeste elukvaliteeti,"" märgib ta. ""Nii mastaapseid projekte on võimalik ellu viia ainult siis, kui need sünnivad arendajate ja kohaliku omavalitsuse koostöös."" Sotsiaaldemokraatide koalistsioonipartneri Isamaa, endise IRL-i esimees Helir Valdor Seeder ütles sotside juhatuse otsust kommenteerides, et tema jaoks pole seal midagi uut. ""IRL võttis selle otsuse vastu juba kuu aega tagasi, kuna elanike vastuseis tehasele on niivõrd suur. Helju Pikhof on siis nüüd ärganud või?"" vastas Seeder küsimusele küllaltki pahuralt. ""Avalikud tuurid sai see küsimus just siis, kui meie Tartu osakond küsimuse riigi tasemel tõstatas. Mis ma ikka kommenteerin seisukohta, mille me juba kuua aega tagasi ise vastu võtsime,"" ütles Seeder. Selle üle, et koalitsioonipartneritega ühel nõul ollakse, avaldas Seeder viimaks siiski rahulolu. Keskerakonna aseesimehes haridus-ja teadusminister Mailis Reps ütles, et Keskerakonnas nii ühest seisukohta võtta pole kavas. Repsi sõnul otsustavad keskerakondlastest ministrid tehase üldplaneeringu küsimuses neljapäevasel valitsuse istungil, mil asi valitsuses artuamisele tuleb.",Delfi,2018-06-19T10:39:50.000Z,https://www.delfi.ee/news/paevauudised/eesti/sotsid-naitavad-tselluloositehasele-punast-tuld-kas-koalitsioonikaaslased-noustuvad?id=82697545
"Soome rafineerimistehases töötanud eestlane: see, et loodust ei reostata, on täielik jama","“Tegelikult on looduse reostus päris korralik,” ütles Soomes töötav Arvo (nimi muudetud, mehe täisnimi on toimetusele teada – toim). “See, et loodust ei reostata, on täielik jama.” Mehe sõnul võib küsitavusi märgata juba protsessi alguses.",Maaleht,2018-06-13T21:00:09.000Z,https://maaleht.delfi.ee/tarbija/soome-rafineerimistehases-tootanud-eestlane-see-et-loodust-ei-reostata-on-taielik-jama?id=82618403
"DELFI KIIRKONTROLL | Kas vastab tõele Urmas Klaasi väide, et Emajõe ja Peipsi järve ökoloogiline seisund on halb ja lisauuringuid läbi viia pole vaja?","KONTROLL Emajõe ja Peipsi järve seisundit on kirjeldatud vabariigi valitsuse poolt 7. jaanuaril 2016. aastal kinnitatud Ida-Eesti veemajanduskavas, mille koostamises on lisaks Keskkonnaministeeriumile osalenud Keskkonnaamet ja Keskkonnaagentuur aga ka teised ministeeriumid ja nende allasutused, maavalitsused ja kohalikud omavalitsused. Lisaks on konsultantidena osalenud kümmekond spetsialisti väljaspoolt eelmnimetatud institutsioone. Veemajanduskava ütleb üheselt, et Emajõe seisund on halb. Aastaks 2021 on veemajanduskava eesmärgiks seatud tõsta taset ühe astme võrra, mis tähenaks hinnangu ""kesine"" saavutamist, pikemas plaanis seisundi ""hea"" saavutamist. Keskkonnaamet on selle täitmist ka regulaarselt järginud, möödunud aasta andmete kokuvõte on ka ameti kodulehekülejl juba saadaval. Andmeid Eesti veekogude ja ja keskkonnaseisundi kohta üldiselt kogub Keskkonnauuringuste Keskus, mille kõikide uuringute tulemused avalikustatakse asutuse leheküljel. Keskkonnaobjektide, sealhulgas Emajõe ja Peipsi järve kohta on seal üleval iga-aastane kokkuvõtte. Andmeid on kogutud juba aastakümneid. Ainuüksi 2017. aasta kohta on Peipsi järve seisundi kohta Keskkonnauuringute keskus avaldanud kaksteist erinevat dokumenti. Ka Keskkonnaagentuur on ülalnimetatud veekogude seisukorda süstemaatiliselt uurinud ja nende seisundi halvaks tunnistanud. Täpsemad andmed on üleval agentuuri kodulehel. OTSUS: väide vastab tõele Ida-Eesti veisikonna, Emajõe ja Peipsi järve kohta on olemas pikaajalised ja laiaulatuslikud uuringud, mille on riigi enda tellimusel koostanud igati pädevad asutused. Kõik andmed näitavad, et ei Emajõe ega Peipsi järve seisund ei ole hea. Selle valguses võib öelda, et lisauuringute tegemiseks ei ole mingit põhjust. Tekib hoopis kahtlus, et tehase rajamisest huvitatud võivad soovida uurimismetoodikaga manipuleerides püüda saavutada neile sobivaid tulemusi ja tehase olemasolevatele igasugust reostust lisada keelavatele dokumentidele vaatamata Emajõele rajada.",Delfi,2018-06-13T16:47:54.000Z,https://www.delfi.ee/news/paevauudised/eesti/delfi-kiirkontroll-kas-vastab-toele-urmas-klaasi-vaide-et-emajoe-ja-peipsi-jarve-okoloogiline-seisund-on-halb-ja-lisauuringuid-labi-viia-pole-vaja?id=82622007
Tabiveres korraldatakse tselluloositehase vastu inimkett. Aktsioonile on toetust avaldanud ootamatult palju inimesi,"""Meil siin kohalikud inimesed oma profiilides ka pasundasid, et on vastu, aga keegi intitsiatiivi inimeste ühe mütsi alla kokku kutsumiseks ei näidanud,"" rääkis üristuse eestvedaja Kristiina Värnik Delfile idee sünnist. Koduperenaisest Värnik on Tabiveres elanud kaksteist aastat. Pärit on ta Tartust. Ka Tartus käis Värnik tehasevastastasel protestiüritusel. ""Ja siis ühtäkki avastame, et asi hakkab toimuma omaenda koduhoovis,"" kirjeldas ta halba üllatust. ""Siis tuli Tartust signaal, et nemad ka toetaksid meie protesti, aga et koondagu me inimesed ise kokku."" Selle tagajärjel Värnik koos kompanjon Gaidy Tuulega sotsiaalmeedias grupi moodustaski. Grupp on osutunud ülimalt edukaks, Värniku sõnul ei osanud ta midagi sellist isegi oodata. Praeguseks kuulub gruppi juba 540 inimest.",Delfi,2018-06-08T16:16:26.000Z,https://www.delfi.ee/news/paevauudised/eesti/tabiveres-korraldatakse-tselluloositehase-vastu-inimkett-aktsioonile-on-toetust-avaldanud-ootamatult-palju-inimesi?id=82592521
"Lugeja kiri Tabivere põllumehele tselluloositehasest: ""Kas Ida-Virumaa on Teie arvates prügikast?""","Ma ei ole kõige õigem inimene vaagima tselluloositehase plusse ja miinuseid, kuigi mul on selle kohta oma arvamus täiesti olemas. Põlise idavirulase, jah, just selle sama tööstuspiirkonna lapsena tunnen aga kohustust oma maakonna eest seista. Ei saa öelda, et mind viivad ajakirjanduses ilmuvad sõnakeerutused tihti rivist välja. Ometi vaatab Väino mulle Eesti Päevalehe kirjapildilt vastu ning ütleb resoluutsel toonil, sirge rühi ja selge häälega, et las nad teevad selle tselluloositehase Ida-Virumaale. Teate, põllumees Väino*, mul tulid pisarad silma. Mitte tselluloositehase, vaid matsliku suhtumise pärast. Kas Ida-Virumaa on Teie arvates prügikast, kuhu võib visata kõik, mis keele ja meele jaoks juba roiskunud on? Millal Teie, põllumees Väino, viimati üldse Ida-Virumaad külastasite? Mina olen siinsete korstnate ning tuhamägede vahel üles kasvanud, vahepeal ära käinud, kuid seejärel ikka tagasi tulnud. Kodukohast lugupidajateks kasvatan ka oma lapsed. Erinevalt Teist, põllumees Väino, ei ole minu pesaks ainult Ida-Virumaa, vaid terve Eesti. Olen piisavalt eneseväärikas, et mitte suhtuda halvustavalt teistesse paikadesse, ja piisavalt arukas, et mõista - igal pool on oma head ning vead. Teie pärast, põllumees Väino, on mul aga häbi. Väga häbi. * põllumees Väino all pean silmas kõiki neid, kes oma koduaiast väljapoole jäävaid paiku põhjuseta materdada võtavad",Delfi,2018-06-07T08:30:21.000Z,https://www.delfi.ee/news/paevauudised/rahvahaal/lugeja-kiri-tabivere-pollumehele-tselluloositehasest-kas-ida-virumaa-on-teie-arvates-prugikast?id=82573807
SAHINAD | Kopter summutas presidendid,"Austria presidendi Alexander Van der Belleni ja Kersti Kaljulaidi vabaõhu-pressikonverents Kadriorus möödus taevas tiirutava helikopteri jauramise saatel. Enamik riigipeade jutust kadus mürasse. Ajakirjanikud said aru Belleni lausest, et loodetavasti ei lenda see kopter ringi tema kaitseks.",Eesti Ekspress,2018-06-05T21:25:06.000Z,https://ekspress.delfi.ee/teateid_elust/sahinad-kopter-summutas-presidendid?id=82538257
Tulevane tselluloositehas näeb investoritena kogu rahvast,"Projekti eestvedajad Margus Kohava ja Aadu Polli kirjutasid esmaspäeval Päevalehes ilmunud arvamusloos, et „tehase omanikeringi võiksid kuuluda Eesti metsaomanikud, aga miks ka mitte kõik teised eestimaalased. Selleks on olemas nii arendaja soov kui ka õigus- ja finantsinstrumendid.“ Võimalikke variante on mitmeid, alates ühistu moodustamisest kuni tehase võlakirjade välja andmise ja aktsiate börsile viimiseni.",Eesti Ekspress,2018-06-05T21:10:02.000Z,https://ekspress.delfi.ee/teateid_elust/tulevane-tselluloositehas-naeb-investoritena-kogu-rahvast?id=82550051
Tselluloositehase eriplaneeringut saab lõpetada arendaja või valitsuse algatusel,"Rahandusministeeriumi planeeringute osakonna juhataja Tiit Oidjärve kinnitusel saab riigi eriplaneeringut lõpetada kas arendaja või valitsuse algatusel. Kui lõpetajaks on arendaja ehk Tartu külje alla kavandatava tselluloositehase puhul Est-For Invest, siis võib ta avaldada soovi eriplaneering lõpetada mistahes hetkel, selgitas Oidjärv Delfile. ""Sellisel juhul võib valitsus planeeringu lõpetada näiteks põhjendusega, et kavandatav tegevus ei ole võimalik, kuna puudub tegevuse elluviimisest huvitatud isik ning riik ise planeeringu koostamist jätkata ei soovi,"" rääkis Oidjärv. ""Kui hanke alusel on sõlmitud leping konsultandiga, tuleb Est-Foril tasuda selleks hetkeks tehtud tööde eest,"" lisas ta. Riigi eriplaneeringut saab asuda lõpetama ka valitsus, põhjendades lõpetamise vajalikkust. Sel juhul selgitaks eriplaneeringu lõpetamist tingivad põhjused valitsuse jaoks välja rahandusministeerium koostöös keskkonnaministeeriumi ning majandus- ja kommunikatsiooniministeeriumiga. Samuti tuleb ära kuulata ka Est-For Invest. ""Ärakuulamine on kohustuslik, kuna Est-Fori taotluse suhtes tehakse planeeringu lõpetamisega keelduv otsus,"" ütles Oidjärv. Pärast asjaolude välja selgitamist saab valitsus otsustada, kas planeeringu koostamisega jätkata või see lõpetada. Tartlaste tugeva vastuseisu valguses on mitmed poliitikud eesotsas erakonna Isamaa esimehe Helir-Valdor Seederi ja Sotsiaaldemokraatliku Erakonna esimehe Jevgeni Ossinovskiga andnud mõista, et tselluloositehase eriplaneering võidakse lõpetada.",Delfi,2018-06-05T14:18:53.000Z,https://www.delfi.ee/news/paevauudised/eesti/tselluloositehase-eriplaneeringut-saab-lopetada-arendaja-voi-valitsuse-algatusel?id=82555147
Mäggi: tselluloositehase eriplaneeringu lõpetamine nõuab kolme valitsuserakonna nõusolekut,"IRL ja sotsiaaldemokraadid tahavad Tartu tselluloositehase eriplaneeringu lõpetamist. Teema eest vastutav riigihalduse minister Janek Mäggi ütles, et eriplaneeringu algatamisel olid kolm erakonda ühel nõul ja ka lõpetada saab seda siis, kui kõik kolm koalitsionierakonda on nõus. Tselluloositehase rajamise eestvedajad tegid täna ettepaneku, et see rajatakse Tartumaale Tabiverre, 21 kilomeetrit Tartu kesklinnast. Mäggi ütles, et kõige olulisem on kogu eriplaneeringu protsessi juures kaaluda läbi kõik võimalikud asukohad. Kui on olemas teatav selgus, mida ja kuhu tehase rajajad püstitada soovivad, siis on neil õigus seda välja öelda. Planeerimisprotsessi käigus vaadatakse tingimused üle ja kaalutakse asukohtasid. Mis puudutab nõudmist, et tehast ei tohi ehitada ja eriplaneering tuleb lõpetada, siis nentis Mäggi, et selles küsimuses on kõik erakonnad sisemiselt lõhki. Kõige drastilisem on see tema sõnul Reformierakonnas, kus endine peaminister Andrus Ansip ütleb, et haisu ei tohi tulla ja praegune erakonna esimees Kaja Kallas ütleb, et tehast peab olema võimalik rajada. Samad eriarvamused on teistes erakondades. ""Kõige ausam lahendus oleks uurida välja, millised võimalused reaalselt on ja kui selgub, et pole võimalik teha, siis ei tehta, kui on, saab vähemalt kaaluda. See on põhilähtekoht,"" rääkis Mäggi. Praegu on tema sõnul juhtunud selline lugu, et kõigi olulisemate erakondade kohalikud piirkonnad on väga tugevalt tehase vastu, see raskendab selle rajamist. IRL-i esimees Helir-Valdor Seeder nõudis Mäggilt seisukohta, kuidas eriplaneeringuga nüüd edasi minna. Mäggi ütles, et kõige olulisem on nüüd koalitsioonierakondade tervikseisukoht, mida esindavad erakondade esimehed. ""Siin ei saa erakond või minister üksi otsustada. Valitsus on korra teinud otsuse eriplaneering algatada. Ka lõpetamiseks on igal juhul vaja koalitsioonierakondade konsensust,"" ütles Mäggi. Lähipäevil arutatakse, kuidas edasi minna. Kui kõik kolm valitsuserakondade juhti on eriplaneeringu lõpetamise poolt, siis saab seda ka lõpetada. Lõpetamise otsus tuleb sel juhul korrektselt vormistada, see võib võtta mingi aja.",Delfi,2018-06-04T16:00:10.000Z,https://www.delfi.ee/news/paevauudised/eesti/maggi-tselluloositehase-eriplaneeringu-lopetamine-nouab-kolme-valitsuserakonna-nousolekut?id=82543011
"DELFI VIDEO | Tabiverelased tselluloositehast ei taha. Kohaliku rahvamaja juhataja: ""Esialgu mõtlesin, et see on nali""","Delfi käis Tabiveres ja planeeritava tselluloositehase lähistel uurimas kohalike arvamust ja meeleolu uue naabri osas. ""Kui ta ei sobi Tartu, ei sobi ta nüüd ka siia meie kanti,"" arvas kohalik põllumees Väino Vahtra. Ta sõnul pole Tabiveres piisavalt töökäsigi, et vabrikut mehitada. Keegi tselluloosivabriku tulekust Tabiverre enne kuulnud ei olnud. Inimestega rääkimas pole käidud ega vabriku tulevast asukohta arutanud, tabiverelased kuulsid uuest naabrist alles uudistest või Delfi reporteri käest. ""Kolisime linnast ära, et rahu ja vaikust saada, aga kui see tehas peaks tulema...,"" jäi tulevase tehase vahetusse naabrusesse jääv Oti talu perenaine Ragne Toome nõutuks. ""Ma arvan, et Eestile on sellist tehast vaja, aga see peaks tulema sellisesse kohta, kus see ei häiri inimesi,"" hoidis Tabiverest kaugemal elav Tiiu Sarv mõõdukamat joont. Samamoodi arvas ka kohalik tuletõrjuja Toomas Haidak, et vabrik võiks olla, aga väiksemates mõõtmetes.",Delfi,2018-06-04T15:10:05.000Z,https://www.delfi.ee/news/paevauudised/rahvahaal/delfi-video-tabiverelased-tselluloositehast-ei-taha-kohaliku-rahvamaja-juhataja-esialgu-motlesin-et-see-on-nali?id=82542279
Kohava ja Polli: tselluloositehase parim võimalik asukoht on Tartu kesklinnast 21 kilomeetrit eemal,"Est-Fori juhatuse liikmed Aadu Polli ja Margus Kohava ütlevad tänase lehe arvamusküljel esimest korda välja tselluloositehase loodetava asukoha: see on Tabivere lähistel. „Planeerimist alustades võiks võimalike asukohtade seast kohe välja võtta kõik paigad, mis on Tartu kesklinnale lähemal kui 10 kilomeetrit. Kui unistada, siis ühest asukohast Tabiverest läänes, metsamade keskel. Tartu linnasüdamest oleks asukoht linnulennult 21 kilomeetri kaugusel. Seal paksu metsa sees ei oleks tehas tartlastele tajutav ega nähtav. Asukoht võimaldaks hajutada veokite liiklust põhja, lääne ja lõuna suunast. Tänu raudteele saaks vähendada liikluskoormust maanteedel. Kui mõjude, sh keskkonna- ja sotsiaalse mõju hindamise tulemused seda võimaldavad, sooviksime, et tehas asuks Tabivere metsade keskel,” kirjutavad juhatuse liikmed.",Eesti Päevaleht,2018-06-03T21:05:36.000Z,https://epl.delfi.ee/eesti/kohava-ja-polli-tselluloositehase-parim-voimalik-asukoht-on-tartu-kesklinnast-21-kilomeetrit-eemal?id=82530655
FOTOD | IRList sai täna Isamaa. Seeder: küllap me suudame nüüd oma potentsiaali paremini rakendada,"Partei juht Helir-Valdor Seeder ütles erakonnakaaslaste ees peetud kõnes, et nimevahetus on märgilise tähendusega otsus. Uus nimi pole tema sõnul küll eesmärk iseeneses ja „Isamaa” nimi ei anna erakonnale mingeid eeliseid, küll aga paneb parteile kohustuse tõesti „Isamaana“ käituda. Seeder märkis, et eelkõige iseloomustab uus nimi kõige täpsemalt erakonna poliitika sisu, milleks on eesti keel ja kultuur, Eesti mõte ja Eesti meel, eestlaste püsimajäämine enamusrahvusena omal maal, Eesti kui rahvusriik. „See on meie poliitika vundament.” Isamaaline parempoolne rahvuslik-konservatiivne poliitika on see, mida Eesti vajab ja mida meie erakond Eestile pakub, leidis Seeder. Ta märkis, et seni pole erakond oma potentsiaali suutnud piisavalt hästi rakendada. „Aga küllap suudame, kui oleme järjepidevad oma poliitika teostamisel, ei lohuta ennast rasketel hetkedel ainult erakonna kuulsusrikka ajalooga ega lasku võimuteostamisel mugavuspoliitika lõksu.” Isamaa uus logo näeb välja selline:  Delfi avaldab Seederi tänase kõne täies mahus: HELIR-VALDOR SEEDERI KÕNE ISAMAA SUURKOGUL Tere telemast Viljandisse - päris Eestisse! Pisut enam kui aasta on möödunud ajast, kui valisime erakonnale uued juhid ja asusime suunama valitsuskoalitsiooni poliitikat parempoolsele rajale. Poliitikutena on meil kõigil isiklik vastutus ja erakonnana lisaks ka järjepidevus ning kollektiivne vastutus. Juhtkonna vahetuse järel möödunud kevadel, vahetult Eesti EL eesistumise eel, ei tormanud me koalitsiooni lõhkuma, vaid soovisime olulisi muudatusi valitsuse poliitikas ning suutsime mitmed olulised muudatused ellu viia. Meie poliitilised oponendid, mõned meediategelased ja poliitikavaatlejad heidavad meile ette, et oleme koalitsioonis pidurdanud mitmete kokkulepete elluviimist ja teinud seda justkui kokkuleppeid rikkudes. See pole tõsi. Kui valitsuserakonnad lepivad midagi omavahel kokku teisiti kui koalitsioonileppes, siis on tegemist uue kokkuleppega mitte kokkuleppe rikkumisega. See ei ole pidurdamine, vaid vastupidi – avatud valmisolek ja paindlik võime reageerida muudatustele meie ümber. See on areng, mitte pidurdamine. Jah, muudatused sündisid IRLi algatusel, kuid kõigi erakondade ühise otsusena. Meie leiame, et halbu või ajale jalgu jäänud kokkuleppeid tulebki muuta. Vaatamata maailmavaatelistele erinevustele (aga millises koalitsioonivalitsuses neid ei oleks?) saame täna tõdeda, et Jüri Ratase valitsus on suures plaanis viinud ellu mõistlikku ja Eestit edasiviivat poliitikat ning IRL selles valitsuses on saanud enamasti lähtuda oma väärtuspõhisest poliitikast. Nii on praegune valitsus jätkanud Eesti välis- ja julgeolekupoliitilist kurssi, pöörates erilist tähelepanu riigikaitsele ja olles aktiivne rahvusvahelises koostöös. Otsustasime alustada uue kaitseinvesteeringute programmiga. Maailm meie ümber on rahutu ja panustamine riigi julgeolekusse ning liitlassuhetesse on Eesti iseseisvuse vältimatu eeldus. Toetame jätkuvalt sanktsioone Venemaa vastu. Suutsime edukalt toime tulla EL eesistumisega. Oleme säilitanud keele- ja kodakondsuspoliitika aluspõhimõtted ja lähtunud konservatiivsest immigratsioonipoliitikast. Lõpule on viidud ka eelmise valitsuse alustatud haldusreform, kus erakondadel kahjuks ei jätkunud üksmeelt üleminekuks loogilistele maakonnapõhistele omavalitsustele. Aasta tagasi erakonna esimeheks saades seadsin eesmärgiks, et IRLi poliitika muutuks selgemaks. Isamaaline parempoolne rahvuslik-konservatiivne poliitika on see, mida Eesti vajab ja mida meie erakond Eestile pakub. Julgen kinnitada, et nii on see ka olnud. IRLi eestvedamisel jätsime ära mitmete uute maksude kehtestamise, vähendasime alkoholiaktsiisi tõusu poole võrra ja jätsime ära juba seadustatud aktsiisitõusu 2019. aastaks. Kinnitasime riigieelarve strateegia struktuurses tasakaalus, et Eesti riik saaks majanduskasvu ajal jälle reserve koguda. Järgmiseks neljaks aastaks ei kavanda ühtegi maksutõusu ega uut maksu. See on pööre vastutustundliku parempoolse majanduspoliitika ning konservatiivse maksu- ja eelarvepoliitika suunas. Kas seda on märgatud ja mõistetud ning kas see teadmine on jõudnud meie potentsiaalsete valijateni? Mitte veel ja mitte piisavalt. Meie võimekusel oma edusamme ja elluviidavat poliitikat avalikkusele selgitada on arenguruumi. Aga me ei tegutse mitte tunnustuse vaid Eesti inimeste heaolu ning parema ja õiglasema majanduskeskkonna nimel. Piiratud ressurssidega väikeriigi majandusedu alus on mitmekesine, kõrge lisandväärtusega ja kaasaegsele tehnoloogiale toetuv ning ekspordile orienteeritud majandus. Lihtne ja bürokraatiavaba maksu- ja ettevõtluskeskkond. Me peame tagama maksurahu ja stabiilse maksukeskkonna, aga samas on siiski vajalik kehtivat maksusüsteemi muuta lihtsamaks ja ettevõtlikkust soosivamaks. Mõistlik on astuda ka järgmine samm tulumaksuvaba miinimumi rakendamisel – kehtestada kõigile 500 euro suurune tulumaksuvaba miinimum. Rahvusliku majanduse edendamiseks on vaja anda roheline tuli kohalikule väikeettevõtlusele. Eestis see täna veel nii ei ole, aga meie tulevane valimisprogramm peab just nendest eesmärkidest lähtuma. Valitsuskoalitsiooni ühe osapoolena oleme viimase aasta jooksul tundnud tugevat survet Eesti immigratsioonipoliitika muutmiseks. Mitmed ettevõtjate organisatsioonid ning meediaväljaanded on teavitanud, et Eesti suurim probleem ja arengupidur on töökäte puudus. Jah, oleme teadlikud olukorrast tööjõuturul ja tõsistest probleemidest Eesti majanduse ees. Aga probleem on hoopis sügavam. Eestit ja kogu Euroopat ei vaeva mitte ainult töökäte puudus, mida me usinasti lühiajaliste lahendustega püüame leevendada, vaid inimeste puudus, mis on märksa tõsisem probleem ning mõjutab ühiskonda läbivalt. Peame nägema puude taga metsa! See ei ole ainult ettevõtjate mure, vaid puudutab kogu avalikku sektorit, regionaalset elukorraldust, meie kultuuri- ja hariduspotentsiaali, jätkusuutliku ja pikaajalise pensioni- ja tervishoiusüsteemi loomist ja paljusid teisi valdkondi – kogu riigi ja Eesti rahvuse tulevikku. Võõrtööjõu sissetoomine ja odava tööjõu eelisele toetuva majanduse arendamine pole pikaajaline lahendus. Probleemi põhjuseks on pikaajaline demograafiline areng - madal sündimus ja elanikkonna vananemine. Siin ei piisa kodakondsus- ja immigratsioonipoliitika muutmisest, kui sellega koos ei käsitleta meie peamist valupunkti - demograafilist arengut. Eesti rahva turumajanduslik väljavahetamine odava võõrtööjõu vastu on rehepaplik enesepettus ja kvalitatiivset arengut takistav lühinägelik poliitika. Eesti suurim väljakutse on positiivse iibe saavutamine. Kõik ettepanekud ja lahendused, mis viivad eestlaste sündimuse kasvule väärivad arutelu. Just see, kuidas Eesti peredesse sünniks rohkem lapsi, peaks olema järgmise Riigikogu valimiste peateema. Meie erakond on perepoliitikat pidanud läbi aegade üheks kõige olulisemaks Eesti poliitikaks ja kavatseme seda ka jätkata. Ühe osa Eesti eliidi soov paigutada see teema delikaatsete ja anonüümsete teemade hulka, millest heas ja moodsas seltskonnas ei räägita, on jaanalinnu kombel pea liiva alla peitmine. Nii jäämegi tegelema tagajärgedega ega jõua põhjusteni. Teame, et lahendused on keerulised ja komplekssed, aga kui neid ei otsi, siis nendeni ka ei jõua. 1989. aastal elas Eestis 1,56 miljonit inimest. Eestlasi oli 61,5 protsenti, koos nõukogude sõjaväelastega alla 60 protsendi. Täna on eestlasi veidi üle 900 tuhande, kaks kolmandikku rahvastikust. Inimarengu aruande iibe ja rändesaldo prognoosi kohaselt elaks Eestis 2100. aastal 800 tuhat inimest, neist 600 tuhat eestlast. ÜRO väheneva iibe rahvastikuprognoos 2014. aastast vähendas sündimuskordajat vaid 0,3 võrra ja säilitas rände samasugusena. See andis Eesti elanike arvuks 600 tuhat. Oletatavasti eestlasi siis kõigest 450 tuhat!? Üle kahe korra vähem kolme inimpõlvega! Peame sellest väljasuremisfatalismist üles ärkama. Emapension ja kolmelapseliste perede toetus olid õiged ja vajalikud aga mitte piisavad sammud. Aga küsimus pole ainult rahas ja toetustes. Peame asju nimetama õigete nimedega. Eestis sündivad lapsed on meie tegelikud majanduse, julgeoleku, pensioni ja kultuurrahvana kestmise sambad. Nii peame maksu- ja pensionipoliitika ehitama perepõhiseks. Esimese riigina maailmas, sest me ei taha olla kahekümne teise sajandi liivlased. Et mõista meie vastutust pikaajaliste rahvastikuprotsesside taustal, siis piisab vaid täiendavast neljatuhandest püsielaniku sisserändest aastas koos sellele järgneva pererändega, et eestlased jääksid rahvana vähemuseks omal maal väga lühikese aja jooksul. See on meie lähtekoht, et langetada isamaalised valikud rändepoliitikas.Eestisse tulijad ja siin elavad inimesed peavad eesti keele ära õppima. Üks inimpõlv on nunnutatud, tulemus on kesine. Me pole suutnud luua tingimusi ega piisavalt motiveerinud inimesi keeleõppele. Aga igasuguse lõimumise aluseks on ühine keeleruum. Hea näitena nõuab meie valitsus välismaalaselt A2 keeletaset elamisloa pikendamisel ja paneb raha eesti keele kasutamiseks lasteaedades, käivitame eesti keele majad. Kuid sellest on vähe. Peame olema nõudlikumad ja tugevdama ka järelevalvet keeleseaduse täitmise üle ning suutma muuta suhtumist riigikeele oskuse ja keelekasutuse osas kohalikes omavalitsustes, kus enamus elanikkonnast on venekeelsed. Kaks paralleelset koolisüsteemi ei soodusta ühiskonna lõimumist. Siin on väljakutse erakondadele. Valimisedu rajamine erineva keelekasutusega valijate vastandumisele on lühinägelik. Parim lõimumine ühise keeleruumi kõrval on, kui venekeelne elanikkond tulevikus ei hääletaks mitte rahvuslikust või keelelisest kuuluvusest lähtuvalt, vaid maailmavaatelistest arusaamadest lähtuvalt.Pärast Eesti iseseisvuse taastamist tajus Eesti ühiskond väga laiapõhjaliselt ohtu Eesti rahva püsimisele ja rahvuslikud aated olid populaarsed. Sõnad rahvuslus ja rahvuslane kandsid positiivset tähendust. Laulsime, et eestlane olla on uhke ja hää. See oli isamaalisuse kõrgaeg. Tänaseks on palju muutunud. Piirideta Euroopas on moodne olla globaalne olevus, kellel puudub selge enesemääratlus, olgu see siis religioosne, kultuuriline, rahvuslik või sooline. Käib võidujooks „edumeelseima“ maailmakodaniku nimel ja kõik, kellel on säilinud ühtekuuluvustunne väiksema määratluse alusel kui kogu (abstraktne, anonüümne) Euroopa, lahterdatakse kitsarinnalisteks tagurlasteks. Uue euroopa rahva loomine käib täiel rinnal, aga see eksperiment on määratud läbikukkumisele. Sõbrad, vaatame Euroopa sisse. Euroopa identiteet on rahvusriikide identiteetide summa ja ühisosa, mitte keskselt loodav uus ja kunstlik enesemääratlus. Ühesuunaline rahvaste sõprus on sama õnnetu, kui ühepoolne armastus inimsuhetes. Rahvuslus ei ole poliitiline äärmuslus, millel justkui poleks enam kohta kaasaegses Euroopas. Sellise hoiakuni on viinud paduliberaalsed poliitikud ja mõned populistlikud erakonnad Euroopas ning Eestis, kelle poliitikat meedia võimendab. Eelkõige puudutab see immigratsiooni- ja pagulaspoliitikat. Samuti ülebürokratiseerunud ja Brüsselikeskse EL soov domineerida rahvusriikide üle. Tasakaal Euroopa ühiste huvide ja Brüsseli keskvõimu ning EL liikmesriikide iseseisva otsustusõiguse ja suveräänsuse vahel saab olema EL üks võtmeküsimusi. Aga mõtleme veelgi laiemalt ja kaugemale. Eesti sajandal sünniaastal on kõneletud sellest, milline oleks Eesti saja aasta pärast. Sellele vastates peame mõtlema milline on Euroopa ja maailm saja aasta pärast. Peame mõistma, et euroopalik elulaad on meile oluline nurgakivi. Õigusriiklus, humanism ja euroopa vaimupärand on meie rahva loomulik elukeskkond. Aga… Euroopa rahvatulu moodustab ostujõu pariteedi järgi vaid seitsmendiku kogu maailma tulust ja see trend on ühesuunaliselt vähenev. Täna on euroopa rahvastik kümnendik kogu maailma rahvastikust. Saja aasta pärast vaid viis protsenti. Aastal 2100 elab prognooside kohaselt Euroopas 600 miljonit inimest ja Aafrikas tänasest viis korda enam, ehk kuus miljardit inimest. Kas ka tegelikult? Sundvalikutes eluks vajaliku ja kliimamuutuste survel on reaalne, et ees seisab surve suureks rahvaste rändamiseks Euroopa suunal. Me ei räägi siin mitte miljonist pagulasest, vaid sadadest miljonitest. Peame aru andma, et senine immigratsioonipoliitika ja pagulaste vastuvõtusüsteem ÜRO egiidi all, ei ole demograafilisi arenguid silmas pidades mõeldav. Kui tahame euroopalikku elulaadi kaitsta, siis Euroopa poliitika peab muutuma ja me peame kontrollima oma välisuksi. Järgmise kümne aastaga USA kahekordistab ning Hiina neljakordistab oma kaitsekulud. Täna kulutavad Euroopa riigid keskmiselt vaid 1,48 protsenti SKT-st kaitsele, kui kogu maailma keskmine on 2,2 protsenti. Võtame globaalsed arengud kokku. Meie väärtusi jagava läänemaailma osakaal väheneb maailma rahvastikus, väheneb majanduses, väheneb sõjalises ja väheneb poliitilises võimsuses. Tasakaal maailmas paikneb ümber. See tähendab, et peame lääne tsivilisatsiooni huvide eest seismisel olema julged ja hoidma kokku, toetama üksteist. Kaitstes Euroopa elulaadi, kaitseme Eesti eluviisi ja kultuuri. Väikeriigi jaoks peavad väärtused ja huvid olema kattuvad. See on põhjus, miks IRL peab oluliseks Euroopa koostööd ja kuulumist EL-i koos kõigi lahendamist vajavate probleemidega. Aga Eesti EL-i poliitika peab muutuma selgemaks ja julgemaks. Just globaalsed arengud sunnivad meid mõtlema ja tegutsema rahvuslikult, aga olema valmis avatud ja laiapõhjaliseks koostööks õhtumaise kultuuri kaitsmisel. Heites pilgu tänasele Eesti poliitikamaastikule, siis näeme üpris suurt ümberreastumist. Uusi tulijaid on vähe, aga lipukirja vahetusi palju. „Poliitmesilased“ lendavad õielt õiele otsides ilusamat maandumispaika, tekitades illusiooni uuest, värskest ja edumeelsest poliitikast. Aga enamasti kulunud tiibadega kaugele ei lenda. Tänane Eesti elab üle vahtkonnavahetusega kaasas käivat üleminekuperioodi. Kõike ei nähta enam must-valgena, oluliselt rohkem on pooltoone. Üheks tänast Eestit iseloomustavaks jooneks on inimeste üha suurenev soov neid puudutavates otsustes kaasas olla. Selles suhtes kõlavad mõistlikult ettepanekud riigireformi tegemiseks, millest mitmed on omal ajal tulnud meie liikmetelt. Hakkaks pihta kasvõi rahvaalgatusele või -küsitlusele ka tegelikult rohelise tee andmisest. Tähistame sellel aastal Eesti riigi sajandat sünnipäeva, sellest iseseisvat riiki on meil olnud 49 aastat, st. alla poole. Selleks, et järgmise sajandi iseseisvuse bilanss oleks teistsugune, peame oma riiki pidevalt kaasajastama. Vajame riigireformi, mis ei käsitle riiki kui aktsiaseltsi või isetasuvat äriprojekti. Oma riik on kallis. Samas ei tohiks see toetuda ainult teoreetilisele riigiõiguslikule käsitlusele, vaid peaks lähtuma tegelikust olukorrast ja praktilistest vajadustest. Riigireformi eesmärk peab olema Eesti inimeste heaolu kasv, riigi konkurentsivõime tõstmine, Eesti rahva ja kultuuri arendamine ning see, et Eesti riik toimiks regionaalselt kogu Eestis. Need on konkreetsed, mitte umbmäärased ega abstraktsed eesmärgid. Vajame jõukohast ja toimivat riiki, kus seaduste tegemine ei liigu üha rohkem rahva mandaadita ametnike kätte ja poliitilisi valikuid ei langeta kohtusüsteem. Ka riigireformi teema saab olema Riigikogu valimiste üheks fookusteemaks, kus IRL on olnud eestkõnelejaks. Peame siin olema jätkuvalt aktiivsed ja uuendusmeelsed. Eesti on väikeriik ja siia ei tohiks mahtuda palju bürokraatiat. Ometi mahub! Ja see käib meile üle jõu ning sööb usaldust. Peame oma e-riiki arendama nii, et see ei muutuks kalgiks ja inimkaugeks küberriigiks, kus inimene suhtleb hingetu exceliga ja tohutu bürokraatiavohamise võimekusega elektrooniliste lahendustega. See on e-riigi varjatud külg. Eesti peab olema kaasaegne ja paindlik väikeriik, aga vaatama väga kaugele. Seepärast pakun erakondade ülest poliitilist kokkulepet, et Eesti ametkonnad võtaksid tulevikus kõikides valdkondades üle EL regulatsioone ainult absoluutse miinimumi ulatuses. Sellest peaks saama reegel, millest juhinduksid kõik tulevased valitsused ja Riigikogu koosseisud. Eesti avalikkust viimasel ajal enim erutanud teemadest rääkides tuleks mul nüüd keskenduda Igor Mangi ahistamisskandaalile, kuid lubage mul siiski pühenduda kavatsusele rajada tselluloositehas Tartu külje alla. Oleme toetanud Eestisse vastava tehase loomise mõttekuse uurimist, sest teadmine on alati parem, kui teadmatus. Puidu kaasaegne väärindamine näib mõttekana. Tselluloositehase rajamiseks just Tartu külje alla on võib-olla esitatud häid argumente, mis lasevad sel mõistlikuna paista. Aga kas see on ka tegelikult nii ja kas me peame ikka alati nii mõistlikud olema? Eesti riik on algusest peale olnud hullumeelne projekt. Kõiki ennustusi ja soovitusi eirav oli ka Eesti iseseisvuse taastamine. Üsna hulle asju tehes ning omapäi toimetades oleme tänasesse päeva jõudnud. Miks ei võiks me siis vahel natuke ka metsa poole olla? Mul on hästi meeles, et „ISAMAA“ on rahva arvamust ignoreerinud ning vajalikud otsused läbi surunud. Kuid mitte ühe sihtrühma huvides ega selleks, et kedagi rikkaks teha, vaid selleks, et Eestile kindel tulevik tagada. Mitmedki pidasid meid utopistideks, kui hakkasime rääkima ID-kaardist. Reformierakond tegi katse see utoopia läbi kukutada. Meie kaitsekulutuste suurendamist 2 protsendini ja NATO-sse pürgimist peeti mõttetuks. Kuid kasvõi läbi halli kivi minna pole mõtet selleks, et kedagi vägisi „õnnelikuks“ teha, eriti kui see ohustab inimeste usaldust omaenda riigi vastu. Me ei pea tartlaste arvamust neid otseselt mõjutava projekti suhtes absoluutseks tõeks pidama. Sellest üle sõita aga ei tohi. Tegelikult on tehasega seotud vastasseis ammu üle kasvanud Tartu-Tallinna põhimõtteliseks vastasseisuks, kus võitlevad Ülemiste vanake ja Tartu vaim. Ja selles võitluses võitjaid ei ole. Algatatud eriplaneeringuga keskvõimule antud suured volitused tekitasid ka proportsionaalse vastureaktsiooni. Tartu piirkonna elanike vastuseis tehasele on niivõrd tugev, et valitsuse poolt eriplaneeringu kehtestamine sellesse piirkonda oleks ebademokraatlik ja ebarealistlik. Seepärast on minu seisukoht, et valitsus peab loobuma plaanist eriplaneering Tartu piirkonnas lõpuni viia.Erakonnast. Meie valik on väärtuspõhine poliitika. Seepärast soovime tänasel suurkogul heaks kiita erakonna maailmavaatelised aluspõhimõtted, mis ei ole päevapoliitilised sõnumid, vaid ajale vastu pidanud väärtustele toetuvad põhimõtted. Oleme seni tegutsenud ainult valimisprogrammide alusel. Loodan, et tänasel suurkogul heaks kiidetavad maailmavaatelised aluspõhimõtted saavad olema püsivaks kompassiks erakonna poliitika kujundamisel ning aitavad erakonna liikmetel ja toetajatel teineteist paremini mõista. Aluspõhimõtted on läbi arutatud erakonna piirkondades, ühendustes, eestseisuses ja volikogus ning arutelude ühisosa on olnud märkimisväärselt suur. Ja kui mõni veendunud liberaal või sotsialist väljastpoolt erakonda võtab vaevaks neid kritiseerida, siis on see kompliment, et oleme õigel teel. Minu käest on ka küsitud, mille poolest IRL erineb EKREst. Ütlen kohe ära, et meil puudub vähimgi vajadus defineerida ennast läbi EKRE. See on pahupidi esitatud küsimus. Me saame küsida hoopis vastupidi - mille poolest erineb EKRE IRList? IRL on vanim Eesti erakond ja meie pikk ajalugu ning elluviidud poliitika oma õnnestumiste ja ebaõnnestumistega on Eesti inimestele teada. EKRE poliitikat teame ainult läbi opositsioonierakonna loosungite. Milline on näiteks EKRE sotsiaal- või majandus- poliitika või üldse erinevate valdkondade poliitika, seda me ei tea. Aga kindlasti ei soovi me olla bolševistlikult võitlev ja revolutsioonilist ning kurja rahvuslust viljelev erakond. Positiivne ja rõõmus rahvuslus on ka jõuline ja edasiviiv ning see ongi meie tee. Tänane suurkogu otsustab ka erakonna põhikirja muutmise. Olulisim muudatus on kahtlemata erakonna nime muutmine. See on märgilise tähendusega otsus. Uus nimi pole eesmärk iseeneses. „ISAMAA“ nimi ei anna erakonnale mingeid eeliseid, küll aga paneb hulgaliselt kohustusi. Eeskätt kohustuse tõesti „ISAMAANA“ käituda. Erakonnana, mis ei keera nina selle järgi, kust tuul puhub, vaid ajab tõesti Eesti asja. See ei pea sugugi alati olema valijate seas populaarne. „ISAMAA“ ei kujunda oma seisukohti selle järgi, mis tundub teatud valijate rühmadele meele järgi olema. Ta ei algata valijate seas toetust nautivaid kampaaniaid, millest on teada, et need Eesti elu kuidagi paremaks ei muuda. Toetades volikogu ettepanekut „ISAMAA“ nime võtmiseks paneb suurkogu mulle selle esimehena ühtlasi kohustuse küsida, kus on Keskerakonna ettepanek „Ühtse Venemaaga“ koostöölepingu tühistamiseks või kui kaua jätkab Keskerakonna poolt Europarlamenti lähetatu seal riigi mõõdutundetut laimamist? „ISAMAA“ nimi iseloomustab kõige täpsemalt meie erakonna poliitika sisu - eesti keel ja kultuur, Eesti mõte ja Eesti meel, eestlaste püsimajäämine enamusrahvusena omal maal, Eesti kui rahvusriik - see on meie poliitika vundament. Aga nii nagu Eesti riik, peab ka „ISAMAA“ muutuma nooruslikumaks. Need asjad on omavahel seotud ja sõltub tänastest otsustajatest, milline on „ISAMAA“ ja Eesti riik tulevikus. Palun suurkogul toetada põhikirja muudatusi ja maailmavaateliste aluspõhimõtete vastuvõtmist, mis moodustavad ühtse terviku ja annavad ühiskonnale õige sõnumi meie poliitilistest taotlustest. Head erakonnakaaslased. IRL ei ole populaarne moevoolupartei. Veel vähem saab seda olema „ISAMAA“. Meie rikkus on meie erakonna pikk ajalugu ja aastatega salvestunud kogemus ning erakonna liikmed ja toetajad, kes ka segastel ja keerulistel aegadel on säilitanud meelekindluse ning jäänud oma põhimõtetele kindlaks. Tänan ja tunnustan teid. Teil kõigil on panus Eesti ehitamisel. Teekond ERSP-st läbi Isamaa, Isamaaliidu, ja Res Publica kuni IRL-ini on andnud meile suurima poliitilise pagasi Eesti erakondade seas. Me oleme olnud suurim ühendaja ja ühisosa looja Eesti poliitikas, mis on aegade jooksul aidanud killustatud poliitmaastikul koondada eelkõige parempoolseid, konservatiivseid ja rahvuslikult meelestatud inimesi ja erakondi ühtseks jõuks. Ja mulle tundub, et ka tulevikus ei ole see missioon kaugeltki mitte lõppenud. Meie väärika ühisosa adekvaatne mõõdupuu ei ole kindlasti erakonna tänane toetusreiting. Me pole oma potentsiaali suutnud piisavalt hästi rakendada. Aga küllap suudame, kui oleme järjepidevad oma poliitika teostamisel, ei lohuta ennast rasketel hetkedel ainult erakonna kuulsusrikka ajalooga ega lasku võimuteostamisel mugavuspoliitika lõksu. Tänane suurkogu on vahefiniš, kus seame uued sihid ja eesmärgid. Sellelt baasilt läheme edasi. Liigume siis üheskoos nende eesmärkide suunas. Kui igaüks panustab, siis oleme edukad. Paremat tulevikku saame luua vaba, kaitstud ja jõuka rahvusriigina. Teeme siis seda ja Ehitame Eestit Edasi!",Delfi,2018-06-02T10:28:34.000Z,https://www.delfi.ee/news/paevauudised/eesti/fotod-irlist-sai-tana-isamaa-seeder-kullap-me-suudame-nuud-oma-potentsiaali-paremini-rakendada?id=82524407
Suve lõpuks tuleb Estonian Cellil katki läinud heitveetoru korda saada,"Näib, et kogu häda seisnebki selles, et projekti kohaselt pinnase all asuma pidanud toru lebas lihtsalt merepõhjas, kus lained ja võimalik, et ka jää, seda vastu kivisid nühkisid ning mehaanilisi vigastusi tekitasid. Miks toru ei olnud nõuetekohaselt merepõhja süvistatud, ei oska praegu keegi öelda.",Maaleht,2018-05-30T21:27:08.000Z,https://maaleht.delfi.ee/tarbija/suve-lopuks-tuleb-estonian-cellil-katki-lainud-heitveetoru-korda-saada?id=82195263
IRL-i Tartu piirkonna liikmed tahavad oma ministri tagasiastumist: Kiisleri tegevusetus tselluloositehase osas on vastuvõetamatu,"IRL-i Tartu piirkonna liikmed saatsid erakonna eesteisusele ja juhatusele kirja, milles soovivad erakonna liikmest keskkonnaministri Siim Kiisler tagasikutsumist. Põhjuseks esmaspäeva õhtul ministri ja piirkonna liikmete kohtumine, kus tselluloositehase rajamise küsimust arutades Kiisler ei olnud veenev põhjendustes, miks eriplaneeringu lõpetamise osas midagi ette võetud ja näitas hoopis piirkonna liikmete vastu üles üleolekut. ""Veebruaris vastu võetud piirkonna arengukavas, mis on meie poliitiline platvorm, on ka kirjas, et oleme tselluloositehase rajamise vastu. Seesama seisukoht oli aga kinnitatu juba ka varem,"" märkis Laurson. ""Küsisime minister Kiislerilt, mida ta on teinud, et eriplaneering lõpetada, aga vastused ei rahuldanud meid mitte kuidagi,"" ütles Laurson. Tema sõnul jättis Kiisler näiteks esimesele eriplaneeringu lõpetamise tingimusele, milleks on elanike suur vastuseis, täiesti tähelepanu pööramata. Ka olevat Kiisler leidnud, et pole selge, kui palju lisareostust Emajõgi ja Peipsi järv talub. ""See on demagoogiline jutt,"" kommenteeris Laurson. ""Tartu erialaspetsialistid on sellel teemal juba piisavid tõendid juba toonud. Lisareostust need veekogud vastu võtta ei suuda, see on praeguseks juba selge. Selleks ei ole uusi uuringuid vaja teha,"" märkis Laurson. Laursoni sõnul hakkas Kiisler sellele vastuseks rääkima, et ka põllumajandus ja jõel liikuvad laevad tekitavad reostust. ""Küsisime, miks ta keskkonnaministrina selle vastu mitte midagi ette ei ole võtnud. Selle peale ei osanud Kiisler midagi öelda,"" rääkis Laurson. Ka piirkonna juhatuse esimees Kaspar Kokk möönis, et piirkonnal on selge ehitamist tauniv seisukoht mida ta ka jagab, kuid leiab ise, et ministrivahetus olukorda ei lahendaks. Seetõttu lubas ta teha omalt poolt kõik, et piirkonna juhatus Kiisleri tagasikutsumist ei toetaks. Tagasikutsumise avalduse üks eestevedajaid Peeter Laurson ütles seda kommenteerides, et omades pikka poliitilist kogemust ja tundes otsustamisprotsessi teab ta, et pehmed meetodid ja rääkimine lihtsalt ei mõju. Ka on tema sõnul piirkonnas toetus Kiisleri tagasikutsumisele suur. ""Saalis oli kakskümmend inimest, kes näitasid väga selgelt oma pahameelt küsimuses, kuidas Kiisler asjasse suhtus,"" rääkis Laurson. Laursoni sõnul on väga paljud piirkonna liikmed olnud valitsuse tegevusetuse tõttu olnud väga nördinud ja seetõttu on inimesi ka erakonnast lahkunud. Täna õhtul teele läinud kaheleheküljelisele avaldusele on piirkonna liikmetest alla kirjutanud Peeter Laurson, Urmas Aunin, Toomas Väli, Jaan Vaiksaar ja Uno Pauts, kellest kaks viimast on ka piirkonna juhatuse liikmed.",Delfi,2018-05-23T18:41:13.000Z,https://www.delfi.ee/news/paevauudised/eesti/irl-i-tartu-piirkonna-liikmed-tahavad-oma-ministri-tagasiastumist-kiisleri-tegevusetus-tselluloositehase-osas-on-vastuvoetamatu?id=82202309
"Eesti kliimapagulaste mõnus elu: ""Mõni naudib seda soppa, mis Eestis talvel maha sajab. Mina mitte.""","Meie küla mutt Ave Nahkur: Talvel oleme La Gomera saarel, aga suve veedame kindlasti Eestis „Mõni naudib väga seda soppa, mis siin Eestis talvel maha sajab. Mina mitte. Mul tulevad Eestis surmamõtted peale, kui päike sügisel ära kaob. Lähen teki alla, pakaa, kevadel näeme! Muidugi on ilus, kui on valge lumi, aga palju seda ilusat lumist aega on! Sügisel tahan siit ikka väga ära. Sellepärast ostsime Hispaaniasse La Gomera saarele maja. See on valge kandiline maja, mille sees on teine maja, mis on 600 aastat vana!Maksime selle eest 82 tonni. Maja on mäe küljel, aias kasvavad kaktused ja särgid-värgid. Meil on sidrunipuu, üle 50 viinapuu, pisikesed valged viinamarjad tulevad külge. Ja siis on meil kaks tohutu ägedat viigipuud, mis on alati hästi täis. Oh, seal kasvab kõik nii meeletult! Ja üks eesti tädi - Aino - veab meile mangosid, nii et kotid lohisevad mööda maad. Avokaadosid pole tal ka kuskile panna, need söödab kanadele. Kui sügisel La Gomerale läheme, on seal nagu paradiis.",Eesti Ekspress,2018-05-23T03:57:00.000Z,https://ekspress.delfi.ee/elu/eesti-kliimapagulaste-monus-elu-moni-naudib-seda-soppa-mis-eestis-talvel-maha-sajab-mina-mitte?id=82172677
Analüüs: Mida me teame ja mida ei tea Tartu tselluloositehase mõjust Emajõele,"Kavandatav Est-Fori tselluloositehas on sel kevadel teravate debattide keskmes. Üks peamisi teemasid, millele tehase uuringute vastased keskenduvad, on praegune Emajõe vee seisund ning plaanitava tehase mõju Emajõele ja Peipsi järvele.  ENN LOIGU Selle käigus on meedias avaldatud vasturääkivaid ja põhjendamata andmeid ehk desinformeeritud üldsust. Minu eesmärk on veekvaliteedi professorina toetada teadmistepõhist diskussiooni ühiskonnas ning rääkida seniste teadmiste alusel kavandatava tehase võimalikest keskkonnamõjudest ja -riskidest. Teema mõistmiseks on vajalik teadmisi ammutada teistest tehastest, muu hulgas analoogsest Soome Äänekoski biotoodete tehasest. Seda on valikuliselt ka tehtud. Aga ühtlasi tuleb mõista, et esitatavad nõuded ja tehnoloogiliste protsesside detailid töötatakse alati välja konkreetse tehase jaoks.  Keskkonnamõju hindamine pole veel alanud. Selle käigus tuleb arendajal esitada väga põhjalik ülevaade tulevast tootmist iseloomustavatest näitajatest: toodangu maht; kasutatavad ressursid, sh kemikaalid; tehnoloogilise protsessi iseärasused ja võimalikud heitmed õhku, vette, pinnasesse; jäätmeteke, jäätmete taaskasutamise võimalused jne. Selle käigus tuleb teha põhjalikud uuringud ja analüüsid, et saaks hinnata, missugune hakkab olema tehase tegelik keskkonnamõju ja kas suure tööstusettevõttega kaasnevad paratamatud riskid on maandatavad või mitte. Eesti jõgesid ja järvi on uuritud aastakümneid. Peipsi järve suubuvate jõgede ja järve enda veekvaliteedi detailsemaid uuringuid alustati 1992.aastal, kui ühtlustati analüüsimetoodikad ning proovivõtu sagedused. Jõgede hüdrokeemilise seire programmis analüüsitakse kõiki Peipsisse suubuvaid suuremaid jõgesid kord kalendrikuus. Uuringud hõlmavad umbes 20 näitajat. Lisaks toimub kõigi punktreostusallikate omaseire, et hinnata nende mõju veele. Veeseire andmed on internetis aadressil seire.keskkonnainfo.ee. Seega on meie vete seisundist kogunenud mitmekülgne andmebaas, mis võimaldab hinnata nii pikaajalisi muutusi kui ka inimmõju iseärasusi. See aga ei tähenda, et poleks veel vaja uuringuid konkreetsete ainete ning nende võimaliku mõju osas. Emajõe seisundit on mitmetes tehase uuringute vastu suunatud dokumentides esitletud halvana, rõhutades, et see ei tohi mingil juhul halveneda.  Õigustatult on keskendutud fosforile, kuna see on peamine veekvaliteeti mõjutav element. Fosfori üleküllus soodustab veekogude eutrofeerumist, s.o „vee õitsemist“, vetikate ja kõrgemate veetaimede vohamist. Tagajärjeks on orgaanika- ja toitainerikaste põhjasetete kujunemine, mis lagunemisel tarbivad hapnikku. Hapnikuvaeses keskkonnas tekivad vee-elustikule ohtlikud toksilised ained (väävelvesinik, metaan, ammoniaak jt). Seega on fosforikoormuse vähendamine üks veekogude kaitse olulisemaid ülesandeid. Fosforist tulenevaid ohte on aga plaanitava tehasega seoses selgelt üle võimendatud. Jõgede vee kvaliteet oleneb suures osas põllumajanduslikust hajureostusest ja tänapäeval üha vähem üksikutest reostuse punktallikatest (linnade, maa-asulate, tööstuse reoveed). Kui vaadata tegelikku inimtekkelist reostuskoormust Emajõele, siis fosfori osas on viimase 25 aasta jooksul toimunud märkimisväärne paranemine. Üldine reostuskoormus on kahanenud eelkõige 1990. aastate tööstusliku tootmise vähenemise tõttu. Viimastel aastakümnetel on Eestis rajatud uusi ja rekonstrueeritud olemasolevaid reoveepuhasteid koos fosfori keemilise ärastusega. Tänu sellele on oluliselt vähenenud kergesti laguneva orgaanika (BHT) ja fosfori koormus enamikule Eesti jõgedele, sealhulgas Emajõele. Aastail 1992–2016 on kogu Peipsi järve valgala fosfori punktreostus oluliselt vähenenud, 82,3 tonnilt aastas 10,8 tonnini (joonis 1): Vaadates ainult Emajõge mõjutavat punktreostust, on trend samasugune, 79,5 tonnilt on koormus kahanenud 8,8 tonnini (joonis 2): Veelgi tuntavamalt on samal ajal kahanenud BHT ja lämmastiku punktkoormus, väga suur osa sellest seoses Tartu linna reoveepuhasti uuendamisega. See näitab, et peamised pingutused on tehtud punktreostuse kõrvaldamiseks, ja see on mõistlik tee. Punktreostuse, sealhulgas võimaliku tselluloositehase reostuskoormuse määramine ning veekaitse meetmete korraldamine on vastavaid insenertehnilisi puhastusmeetodeid rakendades suhteliselt lihtne. Reovee tõhusama puhastamise tõttu on paranenud peaaegu kõigi Eesti jõgede veekvaliteet. Emajõe fos­fori kogukoormus Peipsi järvele Kavastu lävendis on alanenud umbes 200 tonnilt 1990. aastate alguses umbes 95–100 tonnini praegu (joonis 3): Joonis näitab fosfori üldkoormust, mis sisaldab punktreostust (asulad, tööstus), põllumajanduse hajureostust ja looduse enda koormust. Joonist 2 ja 3 võrreldes on näha, et punktreostus moodustab Emajõe fosforireostusest vaid umbes kümnendiku. Fosforikoormus on tunduvalt vähenenud ka Peipsi järvest välja voolavas Narva jões, kusjuures jõe lähtes, Vasknarvas, on fosforisisaldus väiksem (20–25 µg/l) kui Pihkva järve põhjaosas (30–40 µg/l), mis viitab ühtlasi Peipsi järve seisundi paranemisele. Vastavalt keskkonnaministri pinnaveekogumite määrusele kuulub Emajõgi füüsikalis-keemiliste näitajate poolest viiepallisel skaalal (väga hea – looduslik; hea – loodus­lähedane; kesine – vähesaastunud; halb – saastunud; väga halb – väga saastunud) heasse seisundi­klassi. Bioloogiliste näitajate (ränivetikad ja suurtaimed) alusel kuulub jõgi aga väga heasse kvaliteediklassi (tabel lk 26). Keskkonnaagentuur avaldas äsja ülevaate Tartu linna ja lähiümbruse viimaste aastate keskkonnaseisundist. Sealne hinnang Emajõele kõlab nii: „Toitainete sisalduse poolest (üldlämmastik ja üldfosfor) jäi Emajõe vesi 2016. ja 2017. aastal riikliku ja ettevõtte seire andmetel heasse seisundiklassi. Veekvaliteedi koondhinnang Emajões tervikuna on nagu varasematel aastatelgi hea.“ Emajõe ökoloogilist seisundit on Keskkonnaagentuur 2016. aastal hinnanud suurselgrootute alusel ka kesiseks. Kahjuks puudub selle indikaatori kasutamiseks sobiv metoodika. Kui jätta kõrvale suurselgrootute kehv olukord, mis pole põhjustatud inimtegevusest, vaid pigem looduslikest eripäradest, kuulus Emajõgi muude vee-elustiku näitajate poolest koguni väga heasse kvaliteediklassi. Selles küsimuses on avalikkust kõige enam eksitatud, esitades erakordselt suuri saastekoguseid, mille realiseerumist pole põhjust eeldada. Kahtlemata tuleb Est-Fori tehase heitveele rakendada fosfori osas kõige rangemaid norme, et tagada Emajõe vähemalt hea kvaliteedi­klassi nõuded. Arendaja on lubanud, et Est-Fori tehase jõkke juhitava heitvee keskmine fosforisisaldus on 0,2–0,3 mg/l. Sellisel juhul oleks Est-­Fori poolt Emajõkke jõudva fosfori kogus kuni 5,5 tonni aastas ehk umbes 5 protsenti kogu Emajõe fosforikoormusest ja on võrreldav Tartu linna heitveekoormusega (3,5 tonni aastas). Teoreetiline arvutus näitab, et kui kavandatava tehase fos­forikoormus on 5,5 tonni aastas, kasvab keskmise vooluhulga korral (2012.–2016. aastail 66,9 m3/s) fosfori osakaal 0,0028 mg/l ja madalvee perioodil (16 m3/s) ligi 0,01 mg/l. Selline osakaalu kasv ei põhjusta Emajõe seisundi halvenemist, heale seisundiklassile kehtestatud piirväärtus fosforile on 0,05–0,08 mg/l. Arvutuste tegemiseks valisin Est-Fori tehasele kaks juhuslikku võimalikku asukohta, ühe ülalpool Tartu linna ja teise Kavastu-Praaga lõigule. Enne Tartut olev tehas viiks keskmise vooluhulga korral fosforisisalduse 0,041 mg/l (Kvissentali lävendi keskmine aastatel 2012–2016) pealt 0,0438 mg/l peale. Seegi tase on madalam ­seisundiklassi miinimumist 0,05 mg/l. Madalvee korral kerkiks fosforisisaldus 0,0508 mg/l tasemele, mis ikkagi jääb heasse seisundiklassi (joonis 4). Kui tehas paikneks Tartu linnast allavoolu, suurendaks see Emajõe suudmes lahjenduse tõttu fosforisisaldust veelgi vähem, kuna vooluhulk enne suuet kasvab. Arvutuslikult lisaks Est-Fori tehas seal 0,0019 mg/l fos­forit olemasolevale (mis Kavastu lävendis on keskmiselt 0,051 mg/l), viies fosfori osakaalu 0,0529 mg/l tasemele (endiselt hea seisundi­klassi alumise piiri lähedal). Muutus on väga väike. Loomulikult on peale fosfori palju teisigi võimalikke saasteaineid, mille võimalike negatiivsete mõjudega tuleb arvestada (raskmetallid, kloororgaanilised ühendid jpt). Millegipärast on aga fosfori mõju seni selgelt ületähtsustatud. Puidurafineerimistehaste reovesi sisaldab üldjuhul väga vähe fosforit, puhastusprotsessi käigushoidmiseks on seda vaja isegi lisada. Samuti on osutatud Emajõe temperatuuri tõusule. Arendaja plaanib kasutada jahutusvee torni ehk suhteliselt suletud süsteemi. See on uudne tehnoloogia, mida isegi Ääne­koskis pole juurutatud, võimaldab vett kokku hoida ega põhjusta soojusreostust. Avalikult kättesaadavale tausta­infole tuginedes võetakse nii Est-Fori tootmis- kui ka jahutusvesi jõest. Prognoosi kohaselt on veetarve kuni 0,85 m3/s ning ärajuhitava heitvee hulk on 0,69 m3/s. Kasutades neid veetarbe andmeid (väikese varuga) ja eeldades, et Emajõkke suunatava heitvee temperatuur on 35 kraadi, on arvutuslik veetemperatuuri tõus üks kilomeeter eeldatavast heitvee väljalasust allavoolu talvisel madalvee perioodil 1,6 oC ja suvisel 0,8 oC. Keskmise vooluhulga korral on need muutused vastavalt talvel 0,4 oC ja suvel 0,6 oC. Emajõe suudmes ja tehasest kaugemal ettevõtte heitvee mõju veetemperatuurile peaaegu puudub.  Ka Peipsi järve seisundi käsitlemine on olnud väga ühekülgne. Viimasel aastakümnel on järve seisund aina paranenud ja seda isegi Pihkva järve osas, eeskätt fosforikoormuse progresseeruva alanemisega, aga samuti lämmastikukoormuse kasvuga põllumajanduses (see on muutnud fosfori ja lämmastiku tasakaalu sinivetikate vohamiseks ebasobivaks). Pihkva linna bioloogilised reoveepuhastid renoveeriti aastail 2003–2006 ja tänu sellele on Pihkva linna ja Velikaja jõe reostuskoormus vähenenud oma 35–40%, aga Pihkva linnal on erinevalt Tartust veel hulgaliselt potentsiaali koormuse vähendamiseks. Velikaja ja Emajõe fosforikoormus 2015. aastal oli 368 tonni ja Narva jõe kaudu kanti järvest ära samuti 368 tonni, mis näitab, et fosfori kuhjumine järve on vähenenud, mida kinnitab ka fosfori väga väike sisaldus Narva jõe lähtes (Vasknarva). Eesti seadused näevad ette määrata heitveest ligi 50 ohtlikku ainet, et vajadusel tarvitusele võtta ennetavaid ja leevendavaid meetmeid. Kõige tõsisem probleem plaanitavale tehasele on seniste andmete põhjal raskmetallide, ennekõike tsingi suur sisaldus toorpuidus (u 15 mg/kg). Seejuures ei peeta paljudes Euroopa riikides looduslikku päritolu raskmetalle reostuseks, ent Eestis on neile kehtestatud ranged normid. Tehase võimsust arvestades vajab hinnanguliselt 40 kg tsinki päevas edasist käitlemist. Reovee puhastamine metallidest on küll võimalik, kuid väga kallis ja keeruline, seepärast tuleks põhitähelepanu pöörata tootmisprotsessile ja ennetada metallide sattumist vette. Äänekoskis pole täheldatud kloororgaaniliste ja teiste ohtlike ainete probleemi heitvees ega jõe setetes, ehkki Äänekoski endine, vananenud tehnoloogial põhinenud tehas lisas vette rohkesti saasteained, mis akumuleerusid veekogudesse aastakümnete vältel. Emajõe valglas selliste saasteainete varasemat olemasolu ei teata. Sellesse artiklisse on valitud väga väike hulk aineid ning hinnatud nende võimalikku mõju ja koguseid. Põhjalik analüüs tuleb aga teha kõigi tänapäevase puidurafineerimise käigus tekkivate ainete kohta. Uuringutesse tuleks lisada Emajõe suue ehk Praaga, mis on kriitiline koht. Veevool on seal aeglane, veeõhustatus (reaeratsioon) üliväike, lisanduvad huumus­ained soostikust, SO4, fenoolid, KHT, Fe ja teised saasteained. Suudmesse on tõenäoliselt kuhjunud mudasetted, samuti tarbib seal hapnikku ajalooline Tartu reostus (suurtööstus, liha ja -piimatööstus) ja setted kuhjuvad ikka jõe suudmesse. Sealsete setete kohta pole ühtki adekvaatset uuringut! Kontrollida tuleks, et ei tekiks anaeroobset seisundit, mille tagajärjel lenduks väävelvesinikku, metaani, ammooniumlämmastikku ning vabaneks setetest fosfor jne. Täiendavaid uuringuid on vaja raskmetallide ja kloororgaaniliste ühendite sisalduse kohta nii vees kui ka setetes. Vajalik on Emajõe suudmealal kaardistada põhjasetete leviala, paksus ja keemiline koostis. Õigete otsuste tegemiseks on eriuuringute vajadus ilmselge.",Eesti Ekspress,2018-05-22T23:00:12.000Z,https://ekspress.delfi.ee/kuum/analuus-mida-me-teame-ja-mida-ei-tea-tartu-tselluloositehase-mojust-emajoele?id=82174131
"Andrus Ansip: seda suurt tehast Tartu külje alla ei tule, see on kindel!","Euroopa Komisjoni asepresident ja digivolinik Andrus Ansip leiab, et kui puidurafineermistehase projekti algatajad tahavad ideega jätkata, peaksid nad uurima, kas Eestis on üleüldse kohta, kuhu tehas võiks mahtuda. ""Olen tõesti öelnud, et kui keegi tahab seda asja veel uurida, siis uurimiseks on põhjendus olemas: et uurida tasuks, aga täpsustada tuleks, mis see uurimise objekt oleks. Minu silmis on uurimise objekt see, kas selline tehas üleüldse Eestisse ära mahub. Kas sellele on kusagil kohta?""",Maaleht,2018-05-02T21:00:13.000Z,https://maaleht.delfi.ee/tarbija/andrus-ansip-seda-suurt-tehast-tartu-kulje-alla-ei-tule-see-on-kindel?id=81961507
SAHINAD | Minister Tõniste ajas ärimeestel juhtme kokku,"Minister Tõniste ajas ärimeestel juhtmed kokku Eelmisel nädalal kohtus rahandusminister Toomas Tõniste restoranis Gloria suurettevõtjatega. Räägiti valitsuse maksupoliitikast, eelarve väljavaadetest ja muust. „Mul tekkis intellektuaalne kramp,“ ütles üks ettevõtja pärast kohtumist. „Mitte midagi ei saanud aru. Kui teeme eelarvestrateegiat, siis peaksime vaatama vähemalt viis aastat ette, kui me Euroopast enam abiraha ei saa. Aga meil mõtlevad poliitikud vaid järgmiste valimisteni: näiteks kuidas pensionäridele juurde anda.“",Eesti Ekspress,2018-04-10T21:10:02.000Z,https://ekspress.delfi.ee/teateid_elust/sahinad-minister-toniste-ajas-arimeestel-juhtme-kokku?id=81717603
DELFI STUUDIO | Rektorikandidaatide debatt: Tartust tahetakse teha ülikoolilinna asemel tehaseasum!,"Kas Johan Bäckman võiks õpetada Tartu ülikoolis? Kes peab teadlane olema, kuiv analüütik või ka kodanik - eriti, kui ta õuele kerkib tselluloositehas? Miks peaks üldse keegi minema tudeerima Tartusse? Kandidaate küsitles Krister Paris.",Delfi,2018-04-06T15:23:48.000Z,https://www.delfi.ee/news/paevauudised/eesti/delfi-stuudio-rektorikandidaatide-debatt-tartust-tahetakse-teha-ulikoolilinna-asemel-tehaseasum?id=81690257
"OTSEBLOGI | Intervjuu presidendiga! Kersti Kaljulaid: loodan, et me ei mandu maksudebatis küsimuse juures, kes saab mitu eurot kuus rohkem","""Mõistlik oleks, kui valitsus hakkaks sääste koguma. Oleme EL-i eelarveprioodi lõpuosas, võiksime sealt arvelt kasutada maksimumi, siis hoiaksime oma eelaarvest raha kokku,"" märkis ta. Kaljulaid ütles intervjuus, et Eesti on jõukuse tasemelt jõudnud Soome 1990. aastate tasemele. ""Me ei ole vaene riik,"" ütles Kaljulaid. Nüüd peaks tema arvates märksa rohkem tähalepanu pöörama küsimustele, millega vaesematel aegadel pole jõutud piisaval määral tegeleda, viidates näiteks sotsiaalteemadele. Maksude osas märkis ta, et loodab, et me ei mandu maksudebatis küsimuse juurde, kes saab mitu eurot kuus rohkem. Kaljulaidi arvates tuleks selle asemel praegusest palju rohkem mõelda, mille peale raha kulutada vaja oleks. President märkis, et riik püüab ettevõtlusesse tihti liial sekkuda. Tema arvates toetab ettevõtlust aga kõige paremini, kui riik pöörab piisavalt tähelepanu haridus-, sotsiaal- ja tervishoiusüsteem on esmased ettevõtluse tugisüsteemid, sellele lisaks ka kaitse, teaduse, julgeoleku eest seismine. Presidendi arvates ongi need ettevõtluse tugisüsteemid. Jutuks oli ka Tartusse planeeritav tselluloositehas. ""Maha tuleks võtta hirm, et kui midagi uurima hakatakse, siis kindlasti ehitised ja kaevandused ka kindlasti rajatakse,"" lisas ta. Kaljulaidi arvates on tehast rajada sooviv EstFor asju ajanud läbipaistvalt ja selle eest ei tohiks firmat karistada.",Delfi,2018-03-22T12:06:13.000Z,https://www.delfi.ee/news/paevauudised/eesti/otseblogi-intervjuu-presidendiga-kersti-kaljulaid-loodan-et-me-ei-mandu-maksudebatis-kusimuse-juures-kes-saab-mitu-eurot-kuus-rohkem?id=81516051
Roheline tuli tselluloositehasele: mitu omavalitsust suisa ootavad puidutöösturitelt kõnet,"“Kuidas talitaksite, kui tselluloosi- ehk puidurafineerimistehase rajajad pöörduksid teie poole sooviga ehitada see tehas just teie valda?” Just sellise küsimusega kirjad läksid Maalehest teele omavalitsustele, mis asuvad suurte mageveevarude ehk siis jõgede ja järvede ääres.",Maaleht,2018-03-21T22:00:12.000Z,https://maaleht.delfi.ee/tarbija/roheline-tuli-tselluloositehasele-mitu-omavalitsust-suisa-ootavad-puidutoosturitelt-konet?id=81485197
JUHTKIRI: Tselluloositehas tuleb. Nagunii,"Tulevad fosforiidikaevandused, miks mitte ka rauamaagi maast välja ammutamise paigad. Tuuleparkide tiivikutemeri lööb lainetama ning Rail Baltic saab valmis. Baltimaade ühise tuumaelektrijaama ehitustööd algavad. Küsimus on vaid, millal ja kuhu.",Maaleht,2018-03-21T22:00:11.000Z,https://maaleht.delfi.ee/artikkel/81500159/juhtkiri-tselluloositehas-tuleb-nagunii
Mis ühendab Läti viinarallit ja Tartu tselluloositehast?,"Tegelikult tehakse pidevalt irratsionaalseid otsuseid ja seda ka majanduses. Nobeli auhinna laureaat majandusteadlane Herbert Simon (1916–2001) pakkus välja piiratud ratsionaalsuse teooria. Inimestel ei ole võimalik alati saada täielikku infot, et teha ratsionaalne valik. Tüüpiline on, et otsustatakse olukorras, kus täielik info puudub. Otsustamisel hakkavad mängima subjektiivsed tegurid. Selgituseks toon majandusteadlase Richard Thaleri huvitava tähelepaneku. Tuleb välja, et mõnikord on dollarid väärtuslikumad, teinekord jälle vähem. Nii on inimene valmis sõitma teise kaubanduskeskusse, et saada kümme dollarit võitu kahekümnedollarise ostu korral, aga loobub sõitmast teise kauplusse, et saada kümme dollarit võitu tuhandedollarilise ostu puhul. Dollari väärtus sõltub olukorrast, siinkohal ostu suurusest. Piiratud ratsionaalsuse teooria kehtib ka Lätis tehtavate ostude korral. Oletame, et võitsime kümme eurot õlle ostmisel Lätis. Samal ajal Tallinnas viibides me ei uuri kaupade hindu eri kaubanduskettides, et teha ratsionaalne otsus. Kui koduteele jääb Stock­manni toidukauplus, siis ostame sealt, kui Selver, siis Selverist... Maximasse ei taha uhkusest minna, Lätti sõita aga küll, et võita kümme eurot ja pealekauba saab kiruda valitsust ja kiita enda tarkust. Alkoholi ostmine Lätist näib ostjale väga ratsionaalne, kuna nii hoitakse teatud rahasumma kokku (jättes võib-olla rehkendamata aja- ja kütusekulu, mis sellega kaasneb). Samamoodi ratsionaalne tundub valitsusele otsus tõsta aktsiise, kuna tervis on suurim vara. Kuid tervise pidamine suurimaks varaks on ilus, aga irratsionaalne – tegemist on nii valitsuse kui ka ostjate piiratud ratsionaalsusega. Piiratud ratsionaalsuse teooria seletab ka olematu Tartu tselluloositehase ümber toimuvat. Möll käib asja ümber, mida pole olemas isegi ­kõige üldisemal kujul. Kui asja pole keegi näinud, siis võib sellest kõike rääkida. Eriti markantne on, et kõigi erakondade poliitikud nägid ühtemoodi olematut asja. Tartu linna volikogus sündis ajalooline üksmeelsus. Suhtumine tselluloositehasese oli parteide­ülene. Kuidas on see võimalik? Sest alles siis, kui asi on juba olemas, hakkavad eri erakonnad seda erinevalt nägema. Näiteks, reformierakondlased hoomavad tselluloositehase kasumlikkust ja selle osa riigikaitses, sotsid uurivad naiste ja meeste vahekorda ning palgalõhet, EKRE otsib tehases mustanahalisi jne. Kuidas seletada sellist ­vaadete erinevust? Positivistlik teadlane ­uurib temast sõltumatut reaalsust, asju nii nagu nad on. Postpositivistid aga leiavad, et teadlase teooria, väärtused ja kontekst mõjutavad ka seda, mida ja kuidas uurida. Nad tunnistavad ausalt üles, et teaduses on võimalikud uurimuse kalded. Kaldeid ei saa keegi heaks kiita, aga neid tuleb siiski arvesse võtta. Postpositivistid väidavad, et reaalsust konstrueeritakse. Isegi ilma kohta ütleb üks inimene, et see on hea, aga teine – halb. Mis siis veel aktsiisidest või kavandatavast tselluloositehasest rääkida. Tuleb leppida, et hinnangute taga on erinevad väärtused ja mõttemudelid. Absoluutset tõde ei kusagil. Kuidas me siis tõeni jõuame? Kõige kindlam viis tundub olema kausaalne mõtlemine, mis avab seosed põhjuste ja tagajärgede vahel. Tõstad aktsiise ja tagajärjeks on raha riigi eelarves. Paraku kausaalne mõtlemine ei ole alati kõige õigem vahend, kui toimitakse ebamäärases olukorras, kus võib tekkida üllatusi. Näiteks alkoholiaktsiiside tõstmine mõjus üllatuslikult, riigikassa ootus­tele vastupidiselt negatiivselt. Ka tselluloositehase algatajaid üllatas möll, mis nende miljardiprojekti ümber tekkis. Valitsus oli ju mõttesse positiivselt suhtunud, aga rahvas hakkas õiendama. Kausaalne mõtlemine ei suuda tuvastada ettenägematuid juhtumeid. Õnneks võib mõelda mitte ­ainult kausaalselt, vaid ka ressursside keskselt. See mõtlemisviis ei eeldagi konkreetse eesmärgi olemasolu, vaid hakatakse uurima võimalusi, mida saab teha olemasolevaid ressursse kasutades. Arvutiteadlane Alan Curtis Kay on öelnud ressursikeskse mõtlemise kohta: „Parim tee tulevikku ennustada on see luua.“ Näide kokandusest aitab selgitada selle mõtlemisviisi erinevust. Üks võimalus on küsida endalt, mida soovid süüa. Valid retsepti, hangid toorained ja valmistad endale maitsva roa. Teine võimalus on uurida, mis toiduaineid kappides juba leidub, ja nende põhjal otsustada, mida süüa teha saab. Esimesel puhul on olemas konkreetne eesmärk, teisel aga see puudub. Esimene on nagu kindral, kes teab, milline kindlus on vaja vallutada, teine on pigem maadeavastaja, kes võib juhuslikult ka Ameerika avastada. Kuidas haakuvad eesmärgi- ja ressurssidekeskne otsustamine maksupoliitikaga ning tselluloositehasega? Ei ole kahtlust, et mõlemal juhtumil lähtusid tegijad eesmärgikesksest otsustamisest. Oli vaja tuua raha riigikassasse või ehitada tselluloositehas. Mis neid kahte nii erinevat lugu omavahel ühendab? Esiteks ei oldud valmis (negatiivseteks) üllatusteks. Ei eeldatud, et reaktsioonina aktsiisi­tõusule hakatakse Lätist nii suuri oste tegema. Ei arvatud ka, et tartlased avaldavad nii tugevat ­protesti tselluloositehase vastu. Teiseks ei ­uuritud kõiki muid võimalusi riigikassa täitmiseks. Lihtsam oli tõsta alkoholiaktsiisi, aga uute maksude loomiseks puudus julgus. Tselluloositehase planeerijad ei tulnud selle peale, et pakkuda välja mitu kohta, et tekitada nende vahel võimalik konkurents. Äkki oleks siis isegi Tartu tahtnud endale miljardilist tselluloositehast? Äkki oleks uus haisu vähendamise tehnoloogia teinud Tartu ülikooli maailmakuulsaks? On ju meie maailm täis kohti, mis haisevad. ",Eesti Ekspress,2018-03-20T22:10:01.000Z,https://ekspress.delfi.ee/arvamus/mis-uhendab-lati-viinarallit-ja-tartu-tselluloositehast?id=81441787
"Hirmul Tartu näitas suurtehasele ust, uuringud algavad sellegipoolest","Valitsus jätkab Tartu volikogu vastuseisust hoolimata tselluloositehase rajamiseks algatatud eriplaneeringuga Tartu ja Viljandi maakondades. Alustatakse ülimahuka uuringuga ning teisi asukohti praegu ei kaaluta. Läinud nädalal otsustas Tartu volikogu, et valitsus peaks Est-For Investi algatusel käivitatud riigi eriplaneeringu Suure Emajõe äärde miljard eurot maksva ja aastas 3,5 miljonit kuupmeetrit puitu vajava puidurafineerimise tehase rajamiseks lõpetama. Ilmselt mõjutas otsust ka 8000 allkirja kogunud avalik pöördumine tselluloositehase vastu. Valitsus teatas siiski, et eriplaneeringuga minnakse edasi ning jätkata kavatseb ka Tartu tehasevastane apell.",Maaleht,2018-03-14T22:00:14.000Z,https://maaleht.delfi.ee/archive/hirmul-tartu-naitas-suurtehasele-ust-uuringud-algavad-sellegipoolest?id=81408415
Teadlane: Emajõgi ja Peipsi tehast välja ei kannata,"Peipsi järve ähvardab juba praegu fosfori tõttu eutrofeerumine ning tehasest lisanduv fosfor kiirendaks seda protsessi veelgi. Soojemate ilmade korral avaldub mõju sinivetikate vohamisega. Tartu Ülikooli loodusgeograafia ja maastikuökoloogia professor Ülo Mander ütleb, et osa vohavast vetikamassist laguneb pidevalt, tarbides öösel suurtes kogustes vees olevat hapnikku, mis omakorda soodustab fosfori eemaldumist vette.“Kui kavandatava tehase heitvee, mida on 22 miljonit kuupmeetrit aastas, lubatavaks piirkontsentratsiooniks jääks 2 mg/l, saaksime aastas 44 tonni ehk üle 13 korra suurema koguse fosforit,” tõdeb Mander.",Maaleht,2018-03-14T22:00:04.000Z,https://maaleht.delfi.ee/archive/teadlane-emajogi-ja-peipsi-tehast-valja-ei-kannata?id=81411121
Urmas Klaas astub Kaja Kallasele vastu: mingeid uuringuid tselluloositehase kohta pole vaja,"Kuigi Reformierakonna peatne liider Kaja Kallas teatas täna meediale, et tselluloositehase osas võiks läbi viia uuringud, et oleks selge, mida täpselt tehas endaga kaasa toob, siis Tartu linnapea Urmas Klaas on endiselt kindel, et ka mingeid uuringuid pole vaja teha. Klaas viitab Tartu linnavolikogu üleeilsele deklaratsioonile, mis rõhutab, et tehas ei oleks loodusele ohutu. ""Puidurafineerimistehase rajamine töötab vastu veemajanduskavas püstitatud eesmärkide saavutamisele ja on meie hinnangul käsitletav keskkonnaohuna,"" on dokumendis kirjas. Klaasi sõnul tugineb hinnang Tartu ülikooli loodusgeograafia ja maastikuökoloogia professori Ülo Mandri ja arendusprorektori keemiatehnika doktori Erik Puura uuringutele, mis annavad tehase ehitamisele ebasoodsa hinnagu. Samuti on Klaasi sõnul eriplaneeringute protseduuris ette nähtud, et uuringud peab rahastama tehase ehitaja. Tema arvates muudaks see aga uuringu tulemused ebausaldusväärseks. Klaas märgib ära ka Tartu volikogu seisukoha, et tehase ehitusega seoses ei ole riik toimunud läbipaistvalt ega kaasavalt. Lisaks toob Klaas välja volikogu seisukoha, mille väidetakse, et eriplaneeringu algatamie ei ole planeerimisseadusega kooskõlas ja rikub põhiseadusest tulenevat kohaliku omavalitsuse autonoomiat. Küsimusele, kas Tartu linn võib riigi vastu kohtusse minna vastas Klaas, et ka see variant võib kõne alla tulla. ""Ei saa välistada, aga kõik järgnevad sammud me otsustame pärast seda, kui valitsus on oma seisukoha välja öelnud,"" ütles ta Delfile. Ka ilmus täna ajakirjanduses teateid selle kohta, et Urmas Klaas on inglisekeelses meedias hoopis avaldanud toetust puidu väärindamisele Tartus. Sellele vastas Klaas, et tema väljaütlemiste ja praeguse seisukoha vahel vastuolusid ei ole. ""Olen jätkuvalt arvamusel, et puidu väärindamine on vajalik ettevõtmine,"" ütles ""Puitu väärindavaid tehaseid on Tartus juba praegu palju ja küllap neid tuleb ka juurde ning linn aitab sellele kaasa. Kavandatava tselluloositehase puhul on probleemiks see, et seda kavandatakse riigi eriplaneeringuga, mis sõidab üle kohaliku omavalitsuse autonoomiast ja ei jäta meile sõnaõigust,"" selgitas ta.",Delfi,2018-03-09T18:34:17.000Z,https://www.delfi.ee/news/paevauudised/eesti/urmas-klaas-astub-kaja-kallasele-vastu-mingeid-uuringuid-tselluloositehase-kohta-pole-vaja?id=81391205
VIDEO | Parimad palad: tselluloositehase arutelu Tartu linnavolikogus täitis ruumi paksu õhu ja teravmeelsete torgetega,"Kolmapäeval toimus Tartu linnavolikogus erakorraline istung, kus arutati Tartu lähikonda kavandatava tselluloositehase ja selle asukoha mõjusid inimestele, looduskeskkonnale ning piirkonna jätkusuutlikule arengule. Tartu linnavolikogu hääletas üksmeelselt deklaratsiooni poolt lõpetada puidurafineerimistehase rajamine Emajõele. Valisime pingeliselt arutelult välja parimad palad. Vaata videot!",Ärileht,2018-03-09T16:22:23.000Z,https://arileht.delfi.ee/news/uudised/video-parimad-palad-tselluloositehase-arutelu-tartu-linnavolikogus-taitis-ruumi-paksu-ohu-ja-teravmeelsete-torgetega?id=81390895
"Urmas Klaas meelitab välismeedias investoreid: Tartu on hea koht, kus metsale lisaväärtust anda","„Kui infotehnoloogia ja meditsiin sõltuvad pea ainuüksi Tartu vaimujõust, siis biomajanduse arengule tuleb ajude kõrval kasuks veel piirkonna loodusvara. Metsad ja põllumajanduslikud ressursid on andnud siinsetele ettevõtetele võimalusi tegeleda alates puidutöötlusest kuni biokütuste, biomaterjalide ja puhta keskkonnatehnoloogia (cleantech) arendamiseni välja,“ ütles Klaas vastuseks ajakirjaniku küsimusele, miks on Tartu hea koht, kuhu investeerida. (Täispikk intervjuu on maksumüüri taga.) „See uus majandusharu on Tartu jaoks väljakutse. Piirkonna suurima linnana on Tartu lähedal väga palju loodusvara,“ jätkas Klaas. „Nende ressursside kombineerimine linna ülikoolide ja uurimisasutuste teadmistega on lisandväärtus, mida realiseeritakse siin üha tihedamini.“ Tartu linnapea Klaas andis veebruaris märku, et on kategooriliselt vastu kuni miljard eurot maksva puidu rafineerimistehase eriplaneeringule ka enne uuringute tegemist. Selle nädala kolmapäeval toimunud Tartu linnavolikogu istungil tegi ta ettepaneku, et linnavolikogu nõuaks valitsuselt eriplaneeringu lõpetamise ning andis mõista, et tehast Tartu linna mingil juhul ei taha. „Loomulikult on puidu väärindamine vajalik ja oluline. Aga tootmist peab korraldama selliselt, et see ei seaks ohtu juba teisi väljakujunenud majandusvaldkondi,“ selgitas Klaas eile Eesti Päevalehele antud intervjuus. „Tartu puhul on see reostuse suurenemine, välisõhu kvaliteedi halvenemine, sellega seotud linna maine halvenemine.“ Klaas ütles neljapäeval, et uurimised ei muudaks midagi. „On selge, et tehase mõju on selline, et Emajõe ja Peipsi seisundit ei ole võimalik parandada. Siin ei ole midagi uurida, need on faktid,“ rääkis ta. The Baltic Times’ile antud intervjuus rääkis Klaas veel sellest, kuidas Tartu on idufirmade jaoks hea koht, kuidas turism on linnas arenenud ja kultuuripealinna tiitli taotlemisest.",Delfi,2018-03-09T13:12:39.000Z,https://www.delfi.ee/news/paevauudised/eesti/urmas-klaas-meelitab-valismeedias-investoreid-tartu-on-hea-koht-kus-metsale-lisavaartust-anda?id=81388007
KIIRÜLEVAADE | Palju kära Eesti metsade ümber: kas me raiume liiga agaralt?,"2016. aasta sügisest alates on Eestis tekkinud üheks vastuolulisemaks küsimuseks Eesti metsapoliitika. Nüüd viskab tülile puid alla metsatöösturite soov ehitada Eestisse tohutu puidu rafineerimistehas, mis päädis Tartu linnavolikogu raevuka vastuseisuga. Teeme siinkohal põgusa ülevaate põhilistest teemadest, mis Eesti metsadega seoses õhus on.",Ärileht,2018-03-09T09:57:28.000Z,https://arileht.delfi.ee/news/uudised/kiirulevaade-palju-kara-eesti-metsade-umber-kas-me-raiume-liiga-agaralt?id=81383791
Luunja vallavanem: tselluloositehase projekti ümber on palju ebaselgust ja eriplaneering ei pruugi olla õiguspärane,"""Luunja vald pole ametlikku seisukohta hetkel veel võtnud. Kaalume teema käsitlemist järgmisel volikogu istungil märtsi lõpus,"" ütles Anderson Delfile. ""Tartu linnaga oleme solidaarsed selles mõttes, et selle projektiga seonduvalt on palju ebaselget, mistõttu planeeringu algatamine tundub ennatlik,"" nentis Anderson. ""Taolised hiigelsuured, võimalike negatiivsete mõjudega projektid eeldavad suuremat eeltööd avalikkusega,"" lisas ta. ""Kuna konflikt on tekkinud, siis peab riik nüüd selge seisukoha võtma. Pole tarvis oodata, kuni eskaleerub väga ulatuslik vastasseis, emotsioonide kuhjumisel on võimatu adekvaatset lahenduseni jõuda,"" rääkis vallavanem. ""Tegelikult peab selguma planeeringu käigus, kas üldse on võimalik taolist tehast siia piirkonda rajada. Käivitatud on riigi eriplaneeringu koostamine, kuid viimast tuleks rakendada üksnes suure riiklikult või rahvusvaheliselt olulise objekti korral,"" sõnas Anderson. ""Objektide loetelu on seaduses toodud, sealhulgas riigimaantee, raudtee, lennujaam, elektrijaam ja muu. Tootmisettevõtted sinna hulka ei kuulu,"" rõhutas ta. ""Seega on vaja hinnata, kas eriplaneering on antud juhul üldse põhjendatud ja on õiguspärane."" ""Valitsus peaks esindama eelkõige avalikku huvi. Antud juhul tajub avalikkus valitsuse positsiooni pigem tehast õigustavana, või vähemalt arusaamatuna. See ongi tekitanud praeguse olukorra,"" nentis Anderson. Tartu lähivallad Elva ja Kastre pole vallavanemate kinnitusel kavandatava tselluloositehase suhtes oma seisukohta veel kujundanud.",Delfi,2018-03-08T14:38:50.000Z,https://www.delfi.ee/news/paevauudised/eesti/luunja-vallavanem-tselluloositehase-projekti-umber-on-palju-ebaselgust-ja-eriplaneering-ei-pruugi-olla-oigusparane?id=81377097
"Jaak Aab: valitsus arvestab tartlaste vastuseisu tselluloositehasele, aga teeme enne uuringud ära","Riigihaldusminister Jaak Aabilt küsiti täna valitsuse pressikonverentsil Tartu lähedale planeeritava tselluloositehase kohta. Aab ütles, et kõigepealt tuleb ära teha uuringud ja siis selgub, kas tehast tasub teha või mitte. Aab käis eile Tartu linnavolikogu istungil, kus arutati tselluloositehase rajamist. Tartlased olid ülekaalukalt tehase vastu. Kuigi kõlas ka mõtteid, et protsess tuleks kohe seisma panna, leidis Aab, et see pole mõistlik ja nüüd tuleks alustada uuringutega, mis peavad välja selgitama, millised oleksid tehase mõjud nii Emajõele kui näiteks välisõhule. Praegu on otsustamise aeg, kus kõigepealt tuleb paika panna, millised uuringud tellitakse. Aab kutsus ka Tartu teadlasi kaasa lööma. Ta ütles, et uuringud võivad leida, et sellesse piirkonda tehas ei sobi. Siis peavad investorid leppima, et sinna seda ei tule. ""Kui Tartu volikogu ütleb, et ärge uurige, siis on see tugev argument, aga kaaluda tuleb ka riigi huvi majandust arendada,"" lausus Aab. Just nüüd algab ka kaasamine, arvamuste ärakuulamine ja võrdlemine. ""Mulle tundub, et seda võiks uurida, mitte kohe laualt maha lüüa,"" leidis Aab. Viimane sõna on valitsusel, aga Aab kinnitas, et valitsus arvestab oma otsuse tegemisel kõiki arvamusi, sealhulgas Tartu linna oma. Ta kritiseeris Tartu linna selle eest, et huvi hakati protsessi vastu tundma vaid paar nädalat tagasi. Aab ütles, et tema ja rahandusministeeriumi inimesed oleksid olnud valmis juba palju varem olukorda selgitamas käima. Ka peaminister Jüri Ratas ütles, et kõigepealt tuleb uuringud ära teha ja siis otsustada. ""Olen seisukohal, et keskkonna arvelt tehast teha ei saa,"" lausus Ratas. Rahandusminister Toomas Tõniste ütles, et metsanduse valdkonnas ei väärinda me piisavalt oma ressurssi. Investorid on tema sõnul Eestisse oodatud, et see valdkond kiiremini edasi liiguks. Ka tema nõustus, et uuringutega tuleb edasi liikuda.",Delfi,2018-03-08T11:46:39.000Z,https://www.delfi.ee/news/paevauudised/eesti/jaak-aab-valitsus-arvestab-tartlaste-vastuseisu-tselluloositehasele-aga-teeme-enne-uuringud-ara?id=81373231
BLOGI | Tartu volikogu arutab linna külje alla miljardieurose tselluloositehase rajamist,"Volikogu üks põhilisi teemasid on nö Tartu apell, millele on allkirja andnud üle 7000 tartlase, kes nõuavad, et riik peataks algatatud eriplaneeringu ja kogu protsessi alustataks uuesti. Tartu apellis on kirjas, et algatajad ei ole tehase rajamise vastu, aga neile ei meeldi seniste otsuste tegemise kiirus, läbipaistmatus ja see, et Tartu inimestega ei ole arvestatud. Apelli töörühma kuuluvad Tartu linnakodanikud ning Tartu ülikooli ja Eesti maaülikooli teadlased. Nende sõnul peab linnal olema oma tuleviku kohta vetoõigus.",Delfi,2018-03-07T12:49:03.000Z,https://www.delfi.ee/news/paevauudised/eesti/blogi-tartu-volikogu-arutab-linna-kulje-alla-miljardieurose-tselluloositehase-rajamist?id=81364867
"Kadri Simson: jah, juulikuuks tuleb tasuta maakondlik ühistransport","Teisipäeval selgus, et Eesti majanduskasv on olnud viimaste aastate kiireim. Annan teile nüüd võimaluse näidata, kui suure osa sellest majanduskasvust te julgete praeguse valitsuse arvele kirjutada. Kasvu võti on selles, et erasektoril tuli investeerimisjulgus tagasi. Kui eraettevõtjad taas investeerivad, näitab see, et nad näevad Eestis pikaajalist kasvupotentsiaali. Julgeksin küll öelda, et valitsuse vahetus lisas erasektorile lootust ja pealehakkamist.",Eesti Päevaleht,2018-03-01T22:05:03.000Z,https://epl.delfi.ee/eesti/kadri-simson-jah-juulikuuks-tuleb-tasuta-maakondlik-uhistransport?id=81303999
„Excelis paistab nii ja naa. Metsa minnes tõusevad ihukarvad püsti“,"Kui hakata Tartumaal Rõngu juurest kagu poole Otepää ja Kanepi suunas liikuma, läheb sõit läbi Eesti kõige ilusamate kohtade. Postkaardivaated läbi nelja maakonna (Tartu, Valga, Põlva ja Võru) oma küngaste, orgude ja järvedega. 16 miinuskraadi ja talvepäike panevad kõik särama. Üksteisele järgnevate orgude vahel siksakitades jääb silma aga ka muu: sajad ja sajad lageraielangid. Keegi oleks nagu Lõuna-Eesti loodusest hiiglasliku malelaua teinud. Lageraie-metsatukk-lageraie-metsatukk-lageraie-metsatukk – just sellises rütmis on maastik hambunud. Suuresti on see viimase aasta-kahe töö ja lõikajaks peamiselt Riigimetsa Majandamise Keskus (RMK). Pool päeva siin ringi tiirutades näeb lõpuks ainult kahte harvendusraie kohta – üks riigimetsas, teine erametsas. Ilusad harvendused iseenesest, nagu näituseks tehtud. Aga muidu üksnes lageraie ja lageraie üksteise otsa. „Metsa minnes hakkab õudne,“ räägib Ekspressile teejuhiks olev ­Peeter Kroonberg. ",Eesti Ekspress,2018-02-27T22:25:04.000Z,https://ekspress.delfi.ee/kuum/excelis-paistab-nii-ja-naa-metsa-minnes-tousevad-ihukarvad-pusti?id=81268397
Tselluloositehas ootab RMK otsust,"EST-For sooviks sõlmida 15aastast lepingut 500 000 kuupmeetri kase-, kuuse- ja männipaberipuidu ostmiseks aastas. Jaanuaris peetud RMK nõukogu koosolekul tekkisid lahkhelid, mis tingimustel ja mis hinnaga RMK puitu müüks. Kui mõni teine enampakkuja sama puidukoguse kõrgema hinnaga ära ostaks, jääks EST-For sellest ilma.",Eesti Ekspress,2018-02-27T22:25:04.000Z,https://ekspress.delfi.ee/teateid_elust/tselluloositehas-ootab-rmk-otsust?id=81276841
"Kristiina Ehin presidendi kõnest: kas president saadaks oma lapsed ujuma kohta, kust kümme kilomeetrit ülesvoolu on tselluloositehas?","Ehin ütles ERR-ile antud intervjuus, et presidendi kõne küll ühendas ja puudutas, nagu peabki, ent emana jäi tal saamata vastus ühele tähtsale küsimusele. ""Kui me räägime looduskaitsest ja kui küsime küsimusi, millele me vastame, [et] ""neil ei ole vastust"", siis emana tahan küsida, kas me paneksime oma lasped ujuma kohta, kust kümme kilomeetrit ülesvoolu on siinkandi suurim tselluloositehas? Kas president saadaks oma lasped sinna ujuma? Need on Tartu ainsad ujumiskohad. Ma tahaksin vastust neile küsimustele,"" rääkis Ehin. Loodusvara puudutavad lõigud president Kaljulaidi kõnest: Meil koos teiste põhjala rahvastega on Euroopa kõige paremini säilinud looduskeskkond ja loodustunnetus. Milleks me oma loodusrikkust kasutame? Kas vahetame rahaks, nagu 20. sajandi tööstusühiskonnas tehti – või jätame lastelastele alles? Kas jätame lastelastele nii, nagu meid poleks siin olnudki, või tahame pigem, et meie heade otsuste muster oleks looduskeskkonnas 100 aasta pärast nähtav? Või lihtsalt loodame, et meie keskpäraste valikute jäljed ei jää liiga nähtavad? /--/Täna, 100. sünnipäeval on paslik küsida, millised maastikud pärandame lastelastele meie? Millise maapõue? Tänan neid, kes sel teemal sõna võtavad – selgust pole, kuid aruteluta seda ei tulekski. /--/ Homme algab uus sajand. Kompass peos, eesti keel suus, toetudes Eesti kultuuri ja kooli loodud vundamendile, saades jõudu Eestimaa puhtast loodusest, asume julgesti teele.",Delfi,2018-02-24T18:49:16.000Z,https://www.delfi.ee/news/paevauudised/eesti/kristiina-ehin-presidendi-konest-kas-president-saadaks-oma-lapsed-ujuma-kohta-kust-kumme-kilomeetrit-ulesvoolu-on-tselluloositehas?id=81244107
RMK: Raha Meeldib Kõigile,"Olukorras, kus metsade majandamine on võtnud ennenägematu hoo, on oluline, et asjast räägitaks selgete terminitega. Eks­pressi metsatoimkond ulatab hämaras mõistete rägastikus orienteerumiseks lahke abikäe.  Eesti Metsa Abiks (EMA) – grupp linnanoori, kes võitleb selle eest, et maju ehitataks seentest ja pohladest, mitte aga puust. Sest „paradigma on muutunud“ ja „mets on kasulikum kasvades“. Est-For – hiiglaslik koletis, kes kavatseb ennast Emajõkke maha räntsatada. Tema päratusse suhu voolab kogu Emajõgi ja kogu Eesti mets ning tema hiidahtrist väljub helendav, lehkav ja radioaktiivne sitt, mis uputab oma teel Tartu linna, Peipsi järve ja lõpuks kogu maailma.",Eesti Ekspress,2018-02-20T22:25:03.000Z,https://ekspress.delfi.ee/kuum/rmk-raha-meeldib-koigile?id=81174009
VIDEO | Äänekoski elanikud: tselluloositehasest tuleb kassipissi haisu,"2017. aasta augustis alustanud Äänekoski tselluloositehas töötab lakkamatult, tema isu puude järele ei kahane ka nädalavahetustel. Aastas keedab tehas suure rõhu ja 170kraadise kuumuse juures tselluloosiks 6,5 miljonit kuupmeetrit tükeldatud puitu. ""Muidugi on hea, et meil on selline tehas,"" kinnitab Äänekoski elanik Päivi ""Kui on tööd, siis see on alati hea asi."" Samas lisab ta, et vahel haiseb linnas kassipissi ja vahel kaalikavormi järgi. ""Tõesti halb lõhn."" Sama tunnistavad ka teised. Vaata ja kuula pikemalt videost. Loe ka Krister Kivi lugu: Äänekoski tselluloositehas töötab lakkamatult, linna elanikud näivad rahulolevad",Eesti Ekspress,2018-02-19T10:05:41.000Z,https://ekspress.delfi.ee/lisalood/video-aanekoski-elanikud-tselluloositehasest-tuleb-kassipissi-haisu?id=81166977
"Äänekoski tselluloositehas töötab lakkamatult, linna elanikud näivad rahulolevad","Isegi südaöösel veerevad läbi väikese Soome linna veoautod. Nad kihutavad alla mööda Äänekoskentied, mööduvad Hirvi hotellist, ukerdavad pisut liiga väikese ringristmikuni jõudes kohmakalt üle selle ning kiirendavad siis edasi Metsa Fibre OY tselluloositehase poole, mille korstnatest tuprub taeva poole valge suits nii ööl kui päeval. Nende laadungiks on puud – kased, kuused ja männid. Ma pole kunagi elus näinud nii palju laasitud puid kui Äänekoskis esimese poole tunniga. Võib-olla seetõttu mõtlen need kastidesse tihedalt laotud krõbepruunid männitüved oma peas meenutama hoopis helge nõukaaegse lapsepõlve maiuspala – kõrsikuid. 2017. aasta augustis alustanud Äänekoski tselluloositehas töötab lakkamatult, tema isu puude järele ei kahane ka nädalavahetustel. Aastas keedab tehas suure rõhu ja 170kraadise kuumuse juures tselluloosiks 6,5 miljonit kuupmeetrit tükeldatud puitu, ütleb Äänekoski biotootetehase ­viitsepresident Camilla Wikström. Sellise metsakoguse kohaletoomiseks ei piisa isegi keskmiselt 240 veokist ööpäevas ja vaja läheb veel 70 rongivaguni abi. Kui aastas 1,3 miljoniks tonniks tselluloosikiududeks muudetavad puud laduda riita, kataks tüvede virn kogu 110hektarilist Tallinna vanalinna 5,9 meetri kõrguse kihina.",Eesti Ekspress,2018-02-13T22:25:04.000Z,https://ekspress.delfi.ee/kuum/aanekoski-tselluloositehas-tootab-lakkamatult-linna-elanikud-naivad-rahulolevad?id=81093799
"Metsamees: „Ei ole ainult nii, et on jõud ja raud ja tihu lendab“","Lund tuiskab ühekorraga kõikidest suundadest. Vastutuult mööda põlluserva edasi rühkides libisen külmunud mullanukkidel. Siis hüppan üle meetrise kuivenduskraavi ja näen lumise metsa vahelt tulesid. „Seal ta on – harvester,“ ütleb teejuht. Läbi metsatuka lagedamale platsile jõudes jään nõutult seisma. Seal ta siis on tõesti, rohelise-kollasevärviline John Deere 1170E. Kuigi 19 tonni raske, töötab justkui omaette nohisedes. Ei kolinat, ei müra – ei mingit aukartust minu ees. Värskelt lõigatud kuuskedest hõljub õhus jõululõhn. Olen isegi pisut pettunud, ootasin ju, et masina võimsus võtaks põlvist nõrgaks.  Eemalt paistab metsa langetamine nagu võilillede noppimine. Kuuerattaline Harvester ampsab liigendatud noole otsas oleva pea vahele uue puu iga 30 sekundi järel. Krõps ja valmis, krõps ja valmis. Lillekimbu asemel jäävad masina taha palkide – kütte- ja paberipuit – virnad ning okste kuhilad. Kaheksatunnise tööpäeva jooksul saab langetatud vähemalt 800 puud, masin suudab ära teha 80 mehe töö. Kas olete näinud filmis „­Kariibi mere piraadid“ stseeni, kus merekoletis kraaken oma kombitsad Jack Sparrow’ Musta Pärli nimelise laeva ümber mässib? Ehk mäletate ka seda üüratut, puseriti ja mitmes kihis üleni kihvu täis suud, mis Sparrow’ ette kerkib? Harvesteri pea on kümme korda väiksem, aga neli haardekihva ja kaks ühes, kaks teises suunas pöörlevat veoratast tekitavad hämmastava sarnasuse. „Tark masin,“ ütleb 12aastase staažiga harvesterioperaator Reimo ­Hallika, kelle käsul John Deere oma kraakenisuu vaguralt sulgeb. Harvesteri kabiinis ei saagi aru, et õues möllab mõõdukas purgaa. Raadiost kõlavad 90ndate hitid, siin on paarkümmend kraadi sooja ja poolenisti avatud iirisekommide pakk istme kõrval. Tugeva turvaklaasi tagant kõlab summutatud urinat ja raginat. Hallikal on mõlema käe all juhtkang ja paarkümmend nuppu. Ta klõbistab neid vilunult, justkui parem ja vasak käsi peaks teineteisega telekamängu lahingut. „Tark masin, kui oskad temaga tegeleda,“ ütleb ta. Selleks, et harvester teaks, kui pikki juppe puust lõigata, peab operaator selle järkamisfaili kirja panema. Kasest kuuemeetrist palki ei tee, kuusest küll. Ühe nupu alt annab Hallika harvesterile teada, kas ta võtab ette kuuse või kase. Teise nupukombinatsiooniga annab käskluse, kas puu tuleb lõigata palgiks või paberipuuks. Ja harvester lõikabki nii pikaks, nagu ette kodeeritud. 1990. aastate keskel huvitas erametsa majandajaid vaid palgimaterjal. Alla paarikümnesentimeetrise läbimõõduga puud võeti küll maha, kuid maeti sinnasamasse, sest polnud sellise puidu ostjaid. Kui oli, pakuti olematut hinda. Nüüd väärindatakse ka oksad biomassiks ja kütteks. Kui on pehmem ilm, saab okstest pinnast kaitsev padi metsamasinate rataste all. Hea tava näeb ette, et lageraie puhul jäetakse hektarile kümme seemne- ja säilikpuud. Need on tormituultele vastu pidavad puud, mis peaks olema pelgupaigaks putukatele ja lindudele ning jääma seemneks uuele metsale. „Olen korra oma elus kotkapesa leidnud. See oli RMK metsas. Seal jäeti talle metsaosa püsti,“ räägib Hallika nuppude klõbina saatel. „Olen täiesti kindel, et erametsas on kotkapesaga puid maha võetud, aga ise ei taha seda. See ei ole seda väärt. Sipelgapesa pärast olen ka jätnud puid püsti. Alati see metsaomanikele ei meeldi,“ sõnab Hallika. On ka neid metsaomanikke, kes märgivad ära, milline metsavana alles jätta (metsavanaks kutsutakse puud, mis on tuulega ümber kukkunud või mädanema hakanud). Hallika on tööl tunda saanud ­vaablaste viha. Poolemeetrise dia­meetriga haab paistis esimeste meetrite pealt igati elujõuline, aga see on haabade eripära: need võivad ka alles viie meetri kõrguselt mädanema hakata. Nii tookord oligi: kui puu kukkus, selgus, et ülal oli vaablasepesa. Tigedad putukad ründasid harvesteri esiklaasi kolaki! ja kolaki! ning jälitasid masinat laoplatsile välja. „Eks neil oli põhjust vihane olla, kui nende kodu ära lõhuti. Seda poleks saanud vältida, kuigi oleksin tahtnud.“ Harvesterijuhte on Eestis pool tuhat, häid juhte sadakond. „Pead olema üksik hunt ja oskama seda nautida. Kui ei oska, tekib kassiahastus,“ kirjeldab Hallika. Levinud on metsas elamine, esmaspäeval tööle, reedel koju. Suurtel lankidel käib töö ööpäev läbi. Üksilduse vältimiseks on Hallika hands-free abil suure osa päevast telefoniühenduses teiste kolleegidega. Kui masin katki läheb, tuleb õue minna. Iga ilmaga. Seepärast leidub tipptehnikaga kabiinis ka vana kooli haamer ja mutrivõti. Kord Põhja-Soomes tööd tehes nägi Hallika 27 miinuskraadiga kaks päeva vaeva, et harvesteri hüdraulikapump ära vahetada. John Deere’i esindusest abi tellides kulub ebamõistlikult palju aega, tuli ise hakkama saada. „Kümnest väljavedajast saab kaks harvesterijuhti – väljavedamistöö on palju lihtsam,“ märgib Hallika. Tööd oleks praegu teha rohkem, kui oskajaid on. Kuulutuste peale tuleb kohale igasugu inimesi. „Eelmisele paarimehele tundus näiteks tähtsam kütust varastada. “ Harvesteri paaki mahub 300 liitrit kütust. Sven Otsa on harvesterijuhina töötanud 19 aastat. Eestis, Soomes, Saksamaal. Ta on näinud Saksamaal ­ökoaktivistide rünnakuid masinate pihta, leidnud Soomes metsast poodu ja Eestis metsavendade punkrisse sisse vajunud. „Punker oli eeskujulik – koli või kohe sisse,“ muljetab ta harvesteri roomikul seistes. „See võis Voitkade oma olla.“ Viimased viis talve on olnud metsamajandajate jaoks katastroofilised. Alles jaanuari keskpaigas tuli nii palju külma, et kannatas ­masinatega metsa minna. Pehmel pinnasel ei saa raske masinaga sõita. Kuigi – eks sõidetakse ikka. Siis tekivad metsa sügavad roopad. Need saab hiljem ära siluda, aga kui sõidutee alla peaks jääma puujuuri, võivad need saada jäävaid kahjustusi. Vakkum tahaks praeguse metsapaanika teemal suu kinni hoida, sest kahe leeri emotsionaalses mõttevahetuses ei paista mõistlikku lahendust. Aga paarile kuumale faktile viskab ta kapaga külma vett peale. Tselluloositehas. Vakkum hindab, et vabriku tulekuga üleöö rohkem puid raiuma ei hakata, kuid eksportimise asemel pakutaks paberipuitu Eestisse. Praegu on nõudlus nii suur, et paberipuu tihumeetri hind on nädalaga tõusnud kolm eurot. Kui ilma pole, siis pole ka vahet, kas materjali nõutakse Tartust või Skandinaaviast – metsa teha ei saa ja kogu lugu. Või võtame lageraielangid Tallinna-Tartu ja Paide-Pärnu maanteede ääres. „Kui pole viis aastat talve olnud, siis raiudki tee äärest, sest sealt saad materjali kätte,“ viitab Vakkum sooja ilma pehmele pinnasele. Kes maantee ­äärest üle langi jalutaks, jõuaks jälle metsa, märgib ta. Hallika ja Otsa sõnul on harvesterijuhtide Eesti looduse hävitajateks ja mõrtsukateks ­nimetamine tekitanud teatava immuunsuse. Harja ajavad punaseks juhtumid, kus metsaomanikud lasevad tugeva puidu lihtsalt mädanema minna.",Eesti Ekspress,2018-02-06T22:25:05.000Z,https://ekspress.delfi.ee/kuum/metsamees-ei-ole-ainult-nii-et-on-joud-ja-raud-ja-tihu-lendab?id=81013067
RMK lubab veel rajamata tehasele ülisuures mahus puidutarneid,"Jaanuaris jõudsid Maalehe valdusesse dokumendid, mis kinnitavad, et RMK plaanib tagada puidukiutehasele, mida veel paberilgi ei eksisteeri, stabiilse toorainevoo vähemalt 15 aasta vältel. Tegu on 8. jaanuaril koostatud kavatsuste protokolli tööversiooniga, mille kohaselt Riigimetsa Majandamise Keskus (RMK) võtaks kohustuse tagada tselluloositehase rajamisel sellele stabiilse paberipuidu tarne vähemalt 15 aasta jooksul mahus 560 000 m³. Ent samas mitte rohkem kui 50% RMK kase, kuuse ja männi paberipuidu aastasest tarnemahust. Selline paberipuidu maht moodustaks kavandatava tehase aastasest toorainevajadusest viiendiku. Kava kohaselt lasuks RMK-l pärast protokolli allkirjastamist kohustus sõlmida enampakkumise võitjaga juba reaalne 15 aasta pikkune tarneleping 2020. aastal RMK 2019. aasta müügimahtusid aluseks võttes. Kas sisuliselt tähendab see, et vaid paar aastat tegutsenud firmale mängitakse riigimetsast kätte pikk ja stabiilne puidutarne? Sama teemat käsitleb täna ERR saade Pealtnägija ja Maaleht. Est-For Invest OÜ on andnud teada, et korraldab seoses info avalikuks tulemisega täna pärastlõunal pressikonverentsi.",Maaleht,2018-01-31T10:16:50.000Z,https://maaleht.delfi.ee/tarbija/rmk-lubab-veel-rajamata-tehasele-ulisuures-mahus-puidutarneid?id=80965141
Eesti Energia valmistub Rail Balticu ehituseks ja võitleb Vene „musta“ elektriga,"Ei, mitte ilmtingimata. Tunnen neid inimesi, olen nendega kohtunud. Hoian neile pöialt, sest ma tean, kui raske on suuri asju Eestis teha. Ma tahan, et see tehas tuleks, aga ühiskondliku konsensusega. Rail Balticu tammi läheks erinevatel hinnangutel vähemalt 4 miljonit tonni täitematerjali: kruusa, killustikku jne. Meie aheraine ja sellest tehtud killustik on seal täiesti kasutatavad. Eestis jääks sel juhul 10-15 kruusa- ja paekivikaevandust loomata. See võiks olla aasta keskkonnategu. Suurenergeetika ei pea olema keskkonnaprobleemide tekitaja, ta võib olla ka lahendaja. Näiteks Narva linna kütame suures osas jäätmetega. Pean silmas ehituse puitjäätmeid, mida kasutame Balti elektrijaamas põlevkivi kõrval. Suudame ka õli toota vanadest rehvidest, need on suur keskkonnaprobleem. Kui saame Euroopast loa, suudaksime lisaks Eesti 12 000 tonnile aastas ka suurema piirkonna probleemi ära lahendada. Maroko on üks maailma suuremaid fosforiiditootjaid ja uurib meie käest, kuidas põlevkivi kasutada. Põlevkivi ja fosforiit on olemuslikult sarnased. Põlevkivimaardlates on sageli fosforiiti ja vastupidi. Ainult, et üht võib olla rohkem ja teist vähem ja üks on väärtuslikum kui teine. On ka kohti, kus neid saaks koos kaevandada. Ka Eestis.",Eesti Ekspress,2018-01-16T22:25:01.000Z,https://ekspress.delfi.ee/intervjuu/eesti-energia-valmistub-rail-balticu-ehituseks-ja-voitleb-vene-musta-elektriga?id=80794331
Uue puidutehase rajajad ja teadlased näevad Eestile suurt majanduskasu,"Uue tehase asukohta pole veel välja valitud, kuid otsingud käivad eelkõige Tartumaal Emajõe läheduses. See on tekitanud küsimuse, kas Emajõge ei taba puidurafineerimistehase rajamisel oluline saastamiskoormus.“Enne eelprojekti koostamist ja uuringute lõppu ei ole võimalik täpselt vastata küsimusele, milline on koormus Emajõele,” tunnistasid puidurafineerimis­tehast kavandava ettevõtte Est-For Invest juhatuse liikmed Margus Kohava ja Aadu Polli ühendusele edastatud läkituses. Kuid Emajõe veekvaliteedi pärast muretsemiseks ei ole nende sõnul põhjust, sest tehas saab sündida ainult siis, kui see ei halvenda vee kvaliteeti.Tehase vastased opereerivad mõnevõrra teistsuguste arvudega. Eesti Metsa Abiks kodulehekülje andmetel kasutaks tehas tootmiseks ligikaudu 1,5% Emajõe vooluhulgast. Aktivistid rõhutavad, et tselluloositehasest läbi käinud vesi jõuaks edasi Peipsi järve ning puudutaks seega umbes kolmandikku kogu Eesti vesikonnast.",Maaleht,2017-12-13T22:00:16.000Z,https://maaleht.delfi.ee/news/lehelood/koik/uue-puidutehase-rajajad-ja-teadlased-naevad-eestile-suurt-majanduskasu?id=80468878
Mets on eestlase kirik,"Mitte juhuslikult ei taju osa rahvast praegust intensiivset lageraieperioodi kui sissetungi oma kõige pühamasse ruumi, millega tal on isiklik side, ka siis, kui pole metsaomanik. Nagu eestlasel on valus metsatööstuse jõhkruse pärast, nii kogeksid kristlased kirikute rüüstamist ja rüvetamist. Etnograafid on eestlase suhet puudega kirjeldanud kui animistlikku: puudel on hing, mille ees on enne raiuma asumist isegi vabandust palutud. Teada on puukoputamine enne raiumist, kolm korda vastu tüve, et puu hing teaks lahkuda enne sae sisselöömist. Saaremaalt on teada pärimus, kus mees võtab enne kirve tõstmist puu ees mütsi maha. Terveid liike, nagu pihlakas ja kadakas, on peetud pühadeks ja hiite maharaiujaid tabab pärimuse kohaselt needus. 1990ndatel Eestis toimunud röövraiete ja metsaga hangeldamise perioodist alates Eesti elanike suhtumist loodusse ja metsa uurinud sotsiaalpsühholoog Maaris Raudsepa andmetel jaatavad üle kolmveerandi Eesti inimestest nii maal kui linnas looduse hingestatust ja pühadust. Looduse hingestatust ja pühadust on uuringutes tunnistanud nii eestlased kui Eesti venelased, kes eestlastest enamgi sidusid looduse pühadust jumalaga! Enam on looduseusku naised ja haritumad, mehed ja vähemharitud on pragmaatilisemad. Sotsiaalsetele väärtustele orienteeritud on enam metsausku kui parempoolsed. Raudsepa hinnangul on Eesti inimesed oma metsatunnetuselt sarnased enam venelaste ja jaapanlaste kui USA, Inglismaa või Lääne-Saksa vastajatega, kes oluliselt vähemal määral käsitavad loodust hingestatuna. Metsatööstuse lobi ja küünikud võivad metsa eest väljaastuvaid inimesi küll puukallistajateks sildistada, kuid nagu uuringud näitavad, on inimesi, kes metsa halastamatu mahavõtmise pärast kannatavad, liiga palju, et kõiki veidrikena marginaliseerida. Tööstuslik ja ratsionaalne metsakasutus põrkab kokku paljude eesti inimeste sisetundega, mis hea meelega pigem loobuks kasvule orienteeritud majanduse poolt toodetud materiaalsest heaolust kui nõustuks harvesteride ja silmitu lageraiega Eesti metsades. Tänavune aasta jääb meelde kui roheliste tõusulaine aasta, kus toimusid metsakaitsjate meeleavaldused, ja ka aasta, kus rohelised aktivistid takistavad füüsiliselt linnapuude mahavõtmist, nagu on varem nähtud vaid lääneriikide uudistes. Facebooki grupp Eesti Metsa Abiks on oma lühikese tegutsemisperioodi jooksul koondanud üle 5000 inimese ning ühendab nii loodusteadusliku haridusega inimesi, erametsaomanikke kui ka progressiivseteks peetavaid IT-inimesi. Et nende tegutsemine on kirglik, ent samas argumenteeritud, kuuleme neist Eesti poliitilises elus küllap lähiajal rohkemgi. Väga kerge on nimetada metsade eestkõnelejaid emotsionaalseteks ullikesteks, Kalamaja hipsteriteks, kes sel hooajal on avastanud rohelise ilmavaate. Metsahüsteerias olevat süüdi paneelmajade rahvas, kes polevat elus metsa näinudki ja nüüd on asunud üles kütma rahvast ja ründama perspektiivset, ekspordile suunatud majandusharu. „Emotsionaalsele“ – see on Eestis väga levinud hävitav hinnang – seatakse vastu metsatööstuse „ratsionaalsed“ argumendid, mille taga on sageli teine, lihtlabane madal emotsioon – omanike või metsafirmade ahnus. Eestlaste metsasuhet uurinud Maaris Raudsepa hinnangul on enamikule eestlastest mõistetav metsa majanduslik tähtsus Eestis ning metsa tajumine eestilikkuse sümbolina. Varem on mets eestlastele olnud ka pelgupaik vaenlase eest. Ehk seetõttu on meie side metsaga arhailine, talletatud geenides. Raudsepa tsiteeritud Ene Mihkelsoni väitel on sõjajärgsele põlvkonnale mets olnud ka hirmutav ja võõras koht, kus liiguvad metsavennad. Arusaam metsast kui surnute paigast, metsahaldjate valdusest, pühade paikade ja puude asukohast on Raudsepa varasemate küsitluste põhjal levinud vaid kitsamates gruppides, näiteks maausuliste hulgas. Julgen arvata ja ka loota, et müstika ja new-age-liikumiste tuules ning metsarüüstamise vastase protestina on arusaamad metsast hingestatud pühamuna jõudu kogumas. Pole siiski ime, et ennast metsarahvaks pidavad eestlased ei leia metsateemadel üksmeelt. Raudsepp väidab, et tänapäeva eestlaste looduse ja metsaga seotud tähenduste maailm on heterogeenne ja selle põhjused on Eesti kirjus ajaloos, erinevates grupikuuluvustes ja individuaalsetes kogemustes. Ühelt poolt avaldub arusaamade paljus selles, et üksteise kõrval eksisteerivad eri ajalooperioodidest pärit tähendused ja arusaamad. Näiteks meenutavad paljud intensiivsete metsaraiete pooldajad argumendina esimest Eesti Vabariiki, kus metsaga oli kaetud palju väiksem osa riigi pindalast, näiteks oli peaaegu lage tiheasustatud Vormsi saar. Nõukogude perioodi piirangute tõttu jäid puutumata rannikualade piirivööndi metsad, mille tõttu meil on näiteks Lahemaa rahvuspark ja teised sarnased metsamassiivid ranniku läheduses. Nüüd on osa Eesti mereäärsetest metsadest raieküpsuse tõttu asutud realiseerima. Teisalt on selge, et inimeste positsioonid ühiskonnas on erinevad nagu ka loodusega seotud tegevused. Nii ei saagi kokku langeda näiteks loodusteadlaste, jahimeeste, maa­usuliste, metsatöösturite ja metsa puhkekohana kasutavate pühapäevamaakate arusaamad metsast. Kui keegi näeb oma haridusliku tausta tõttu metsa vaid raiemahtude Exceli tabelina, pole halastust. Mõni asjaolu on siiski liiga paradoksaalne, et rahu anda. Ajal, kui kavandamisel on megamõõtmetes tselluloositehas Emajõel ja Eesti loodust lõhestav Rail Baltic, müüme me oma riiki maailmale jätkuvalt lõpmatu puutumatu looduse kuvandiga! EASi Eesti brändi ­tööriistakasti esitlusest jäi mulle läbiva kujundina meelde üksik mees, näoga metsa, raba ja mere poole. Seljaga vaataja suunas, käed laiali sirutatud – nagu oleks altari ees seisnud, kõneluseks jumalaga. ",Eesti Ekspress,2017-10-10T21:20:01.000Z,https://ekspress.delfi.ee/arvamus/mets-on-eestlase-kirik?id=79738194
Halduskohus ei hoolinud kodanikuühenduse kaebusest hiid-tselluloositehase planeerimise asjus,"Halduskohus kaebust küll vastu ei võtnud, aga EMA jääb seisukohale, et riigi eriplaneeringu algatamisel kaasati kodanikke ebapiisaval määral ning tehase rajamise protseduur liikus rutem kui ühiskonnale kaasarääkimisvõimaluse pakkumine. ""Kuigi õiguslikud põhjused olid olemas, ei julgenud kohus pretsedenti luua ega luba rahva kaasamist planeeringu algusesse, sest seaduses ei ole see selgesõnaliselt kirjas,"" kommenteeris kodanikuühenduse jurist Sven Anton halduskohtu otsust. EMA on korduvalt tselluloositehast kavandavale Est-For Investile selgitanud, et tehase rajamine on teravas vastuolus ühiskonna praeguste ootustega ning kodanike kaasamine antud protsessi peaks olema tagatud juba eos. Seetõttu ei saa ühendus heaks kiita asjade praegust käiku, millega otsitakse tehasele juba sobivat asukohta, samal ajal kui endiselt on vastamata küsimus, kas Eesti inimesed ülepea soovivad sellist tehast. EMA on mitmesugustele riiklikele instantsidele viimase kümne kuu jooksul korduvalt mõista andnud, et ühiskonnal on tungiv vajadus metsandusliku kokkuleppe järele, mis sõlmitaks riigi ning kõigi asjakohaste gruppide vahel – maainimesed, mesinikud, loodusturismi ettevõtjad, püsimetsnikud, ökoloogid, keskkonnakaitsjad, metsaettevõtjad, puidutöösturid jt. Riik on seda lubanud uue metsanduse arengukava näol, mille koostamisse Keskkonnaministeeriumi sõnul kaasatakse senisest rohkem huvigruppe, aga sellegipoolest otsitakse praegu asukohta hiiglaslikule tööstusele, mis oma investeeringu suuruse ja olemuse poolest paneks meie metsamajandamiskavad tegelikkuses paika. EMA selgitab, et kui rajatakse sellise toormevajadusega tselluloositehas nagu Est-For Invest hetkel plaanib, siis ei saa enam juttugi olla raiemahtude vähendamisest järgmise kümne aasta arengukavas, sest vastasel juhul pole miljardiinvesteeringut millegagi toita. Seega ei saa kodanikuühenduse hinnangul tehase rajamisest tegelikult enne rääkima hakata, kui ühiskond järgmises metsanduse arengukavas kokkuleppe on saavutanud. Eri huvigrupid on korduvalt nõudnud metsanduse arengukava ennetähtaegset avamist, tuues põhjenduseks selle toetumise vananenud teadusele ja ebatäpsetele andmetele, samuti lubab see raiumisel säästlikku normi peaaegu kahekordselt ületada.",Delfi,2017-09-25T04:14:44.000Z,https://www.delfi.ee/news/paevauudised/eesti/halduskohus-ei-hoolinud-kodanikuuhenduse-kaebusest-hiid-tselluloositehase-planeerimise-asjus?id=79608718
