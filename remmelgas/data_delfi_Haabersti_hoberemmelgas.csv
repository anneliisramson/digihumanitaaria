title,text,subject,date,link
"Politsei, kokad, emad, muusikud ja lillelapsed – pildikesi koroonakevade meeleavalduselt","„Valgus, rahu, rõõm ja vägi“ Toompeal, 7. aprillil kella 16 ajal. Päike paistab. Riigikogu hoone ees on sadakond inimest. Politseiautosid paistab üks, politseinikke kaks. Seltskond on kirev. On koroona tõttu töötuks jäänud kokkasid, muusikuid, kelle sissetuleku koroona koomale tõmbas, on talunikke, on vanu hipisid. Siin on tantsuõpetajast üksik­ema. Tema tütar käib esimeses klassis. Koroonapiirangute tõttu tantsutunde ei toimu. „Millest sa elad siis?“ „Eks ma käin linnavalitsuses toetust lunimas. Söön kapsast, peeti, porgandit.“",Eesti Ekspress,2021-04-13T21:30:06.000Z,https://ekspress.delfi.ee/artikkel/93112601/politsei-kokad-emad-muusikud-ja-lillelapsed-pildikesi-koroonakevade-meeleavalduselt
FOTOD | Protest jätkub: Toompeale toodi meelt avaldama ka maimikud,"Kui hommikutundidel oli kohale kogunenud umbkaudu paarkümmend inimest, siis keskpäevaks oli arv kasvanud juba mitu korda suuremaks. Põhja prefektuuri kriisistaabi juht Valdo Põder vahendas, et olukord oli politsei silmis hommikupoolikul rahulik. ""Politseinikud aitavad saabunud inimesi suunata hajutatud gruppidesse nii, nagu kehtivad piirangud ette näevad,"" märgiti politsei pressiteenistusest. ""Inimesed on mõistvad ja ühtki vahejuhtumit esinenud ei ole."" Delfi fotoreporteril tuli siiski omast kogemusest märkida, et mõningaid politseinikega vaidlejaid siiski leidus - suunitlused korrakaitsjatelt olid seotud koroonaviiruse ohutusmeetmete tagamisega. Ühel hetkel saabus kohale saabunud ka politseibuss, mille kõlaritest lasti kohalviibijaile avaliku korra suhtes kehtivaid reegleid. Maske kanti üritusel väga vähe, paljud inimesed kallistasid üksteist. Fotoreporteri sõnutsi oli meeleavaldajate seas näha ka tuttavaid nägusi hoopis teistlaadi protestilt, mis leidis aset aastaid tagasi. ""Üks kunagine Haabersti hõberemmelga kaitsja on näiteks siin,"" kirjeldas Andres Putting nähtut. Lisaks lõigati lahti kringlit, mida jagati protestijaile kõhukosutuseks. Suutäite vahele lauldi ka Eesti hümni. Külmast tuulest ja kõledast ilmast hoolimata oli üsnagi palju näha tänasel protestil lasteaiaealisi lapsi, kellele vanavanemad olid pihku pistnud Eesti lipu. Meeleolu oli loomas ka Tõnis Mäe ""Koitu"" mängiv must mikrobuss, mille tagumist klaasi ehivad kleebistena ""#fakepandemic"" ja ""sõnavabadus"".",Delfi,2021-04-10T08:33:40.000Z,https://www.delfi.ee/artikkel/93094891/fotod-protest-jatkub-toompeale-toodi-meelt-avaldama-ka-maimikud
Uus hõberemmelgas? Kohalikud tunnevad muret haruldase Tiskre leinamänni tuleviku pärast,"Tõenäoliselt mäletavad paljud, kuidas 2017. aasta kevadel maadeldi mitu nädalat selle üle, et Haabersti ringristmiku rajamine ei saaks saatuslikuks ehitusele ette jäänud hõberemmelgale. Lõpuks võeti tee rajamist takistanud puu siiski maha. Üsna sarnane mure on üles kerkinud seoses Tallinna linnavalitsuse hiljutise otsusega hakata ehitama paari kinnistut Tiskres, kus asub Baltikumis ainulaadne leinamänd. Tallinna linnavalitsus otsustas oma 21. oktoobri korraldusega, et hakkab kahele Tallinna linna omandis olevale kinnistule – aadressidel Tiskre tee 21 ja Tiskre tee 21a – rajama lasteaed-põhikooli koos parklaga. Kuigi paljudele tallinnlastele ei ütle need aadressid mitte midagi, mäletavad kohalikud aga ligi 20 aasta tagust Postimehe artiklit, kus räägiti, et autotee rajamine ähvardab Tiskres hävitada vanad tammed. Nimelt avastas Eesti dendroloogiaseltsi president Aino Aaspõllu toona just Tiskre tee 21 vahetusläheduses haruldase leinamänni, mis on 166 sentimeetri jämedune ja sajandivanune. Selle puu säästmiseks otsustas piirkonnas kinnisvara arendamisega tegelenud KMG Ehitus tõmmata oma plaanides kriipsu peale kaheksale elamule ning haruldase puu säästmiseks nihutada ka tee asukohta viie meetri võrra.",Ärileht,2020-11-21T06:50:02.000Z,https://arileht.delfi.ee/news/uudised/uus-hoberemmelgas-kohalikud-tunnevad-muret-haruldase-tiskre-leinamanni-tuleviku-parast?id=91727447
"MIS SAAB HOMME? | Mati Puss: mis tähtsust on sellel, et EKRE on valitsuses ja kliima soojeneb, kui oleme vaimselt surnud?","Keskkonnakriisi aina aktuaalsemaks muutudes püüavad erinevad ideoloogiad välja pakkuda oma maailmavaatest tulenevaid lahendusi, aga nii liberalism kui konservatism ei käsitle keskkonnaprobleeme koos globaalse sotsiaalse ebavõrdsusega, mis on erinevate barbaarsete nähtuste peamine põhjus. Kahjuks on ka vasakpoolsus ise kriisis, selle erinevad suundumused takerduvad liberaalide ja konservatiivide püstitatud vastandustesse ning ei suuda seetõttu välja käia häid toimivaid lahendusi. Konservatiivsed tehnopessimistid seisavad vastu keskkonnale negatiivselt mõjuda võivatele tehnoloogilistele arengutele nagu näiteks Rail Baltic. Radikaalsemad ökokonservatiivid näevad lahendusena tagasipöördumist tehnoloogiliselt primitiivsema ja kultuuriliselt konservatiivsema kogukondliku elu juurde. Kui arengute käigus toimub läbikukkumisi ning tuntakse, et midagi on kaotatud, siis on loomulik, et tagajärgedeks võivad olla ettevaatlikus ja retro-romantism. Otsekui süvausklikud Seda tendentsi kohtab ka Eesti konservatiivses vasakpoolsuses: modernistlikud avangardistid, kes kuulutasid kommunismi, transgressiivseid kunste ning individualistlikku ekstravagantsust, pöördusid heaoluriigi šovinismi, post-kolonialistlikusse enesehaletsusse ja nostalgilisse looduromantismi. Soovis hingelisemate suhete järgi keskkonna ja teiste inimestega ei ole iseenesest midagi halba, aga probleem tekib siis kui hüljatakse emantsipatsioon - püüd individuaalse vabaduse ja kultuurilise arengu poole - ning seda toetav tehnoloogiline areng. Sellist käitumist võib võrrelda konservatiivsete usklike omaga, kes ei suuda oma religioossust integreerida kaasaegsete arusaamadega ning vihases fundamentalismis labastavad ka usulise kogemuse. Keskkonnaaktivismi vallas on Eestis selle näiteks Haabersti hõberemmelga kaitsmine: ühest puust tehti fetišistlik objekt, sest puudus vaimne võimekus kodanikuühiskonnana intellektuaalselt kaasa rääkida oma kodukandi keskkonnasõbraliku, esteetiliselt nauditava ja inimsuhteid toetava haljastuse kujundamisel. Jääb eliidi pärusmaaks Liberaalsed tehnooptimistid näevad keskkonnaprobleemide lahendustena indiviidide tarbimisharjumuste muutumist, sellele vastavaid ökotooteid ning uudseid tehnoloogiaid vabal turul. Sellised meetmed ei ole iseenesest valed, aga liberaalide probleem on see, et nad tahavad jätkusuutliku arengut teostada ilma radikaalsete süsteemsete muutusteta ja sel juhul jääb keskkonnasõbralik käitumine eliidi pärusmaaks ega motiveeri laiu masse teistmoodi elama, sest klassihierarhiatest tulenevalt on nad muudetud lihtsalt tööloomadeks üldises tootmise masinavärgis. Heaks näiteks vastuhakust vähemate võimalustega inimeste nurka surumisele on kollavestide mäss kütuseaktsiisi tõusu vastu Prantsusmaal. Klassivahede süvendamine ehk barbaarsus ülevalt poolt killustab inimrühmi ja kui etnotsentrismile puudub elujõuline rohujuuretasandilt solidaarsust ehitav alternatiiv on tulemuseks barbaarsus altpoolt, mille näiteks on jällegi Prantsusmaa ja Marie Le Peni populaarsus seal. Omandi kollektiviseerimine USA-s ja Euroopas viimastel aastatel populaarsust koguv idee Rohelisest Uuest Kursist (Green New Deal) põhineb arusaamal, et ühiskond peab muutuma nii keskkonnasõbralikumaks kui ka sotsiaalselt õiglasemaks. Selleks, et Roheline Uus Kurss ei manduks lihtsalt tsentrist veidi vasakule jäävaks liberaalseks lahenduseks, kus tegeletakse ainult maksude ja investeeringutega, on vaja kollektiviseerida ka omandit, sest ainult sel juhul on suuremal hulgal rahvast sellest tõeliselt kasu. Näiteks taastuvenergiale üleminek on väga vajalik, aga elektritootmise vahendid ei pea kuuluma ainult vähestele eraettevõtetele, kes selle kaudu rikastuvad, vaid nende omanikuks võib olla ka ühistu, kohalik omavalitsus või aktivistide kommuun. Selliselt toimivaid näiteid on juba Põhjamaades olemas. Eestis seostub sõnaga sotsialism eelkõige nõukogudeaegne nüri autoritaarsus, aga tegelikult on vasakpoolsete poliitiliste meetmete spekter väga lai. Kaasaegse demokraatliku sotsialismi eesmärk võiks olla just see, millega liberaalid ja konservatiivid hakkama ei saa: toetada nii suuremat individuaalset vabadust kui ka kogukondlike suhteid. Näiteks mitmetes maapiirkondades on loodetud liiga palju vaba turu mehhanismidele ning nõnda on jäetud munitsipaalne kinnisvara hooletusse. Samas nõudlust nii korralike munitsipaalkorterite (individuaalne vabadus ehk „Ei pea ämma perse taga elama."") kui kultuurimajade (toetavad kogukondlikud suhted) osas on olemas. Vajame kommuune Omandiküsimustest veelgi teravam probleem on see, kuidas organiseerida tööd ehk kuidas jõuda kokkuleppele teha koostööd ühiste eesmärkide nimel. Tootmise automatiseerimine võimaldab küll vähendada inimtööjõu vajadust selles vallas, aga tööd, mille sisuks on keskkonna ja inimeste hoidmine ning nende eest hoolitsemine, jäävad endiselt alles. Selleks, et vastutust nende tööde eest ühiskonnas võrdsemalt jagada, on vaja erinevaid lahendusi alates kommuunidest kuni riikideülese tsiviilteenistuseni. Loomulikult ei kõla loosung „Kes ei taha töötada, ärgu ka söögu!"" (2Ts 3:10) nii ahvatlevalt kui kuulutus varsti saabuvast täisautomatiseeritud luksuslikust kommunismist, aga see, kes ei ole valmis panustama ühistesse hüvedesse, vaid tahab teiste nahal liugu lasta, pole praktikas mitte sotsialist. vaid kodanlik liberaal. Siin peitub ka üks põhjus, miks Eestis puuduvad tõsised vasakpoolsed arutelud. Aastakümneid on Eestis vasakpoolsuse all peetud silmas individualistliku eneseupitamist, moraliseerimist ja ülbitsemist. Kui mingid haritlaste lapsed karjuvad pidevalt „Mendid! Mendid"", siis peetakse neid kõvadeks mässajateks, aga keegi ei osuta sellele, et need tüübid on ise osa kodanlikust establishMENDist. Kohalikus feminismis ülistatakse kunstisaalides roosat puuksu laskvaid printsesse, küsimata seejuures, miks me elame endiselt ühiskonnas, kus on au sees printsessid ja snobism. Tõsist arutelu klassisuhete üle kardetakse, sest selle käigus võib paljastuda ka rääkija enda positsioon ning tõstatuda ebamugav küsimus: „Mis on need ühised eesmärgid, mille nimel me peaksime koos töötama?"" Enne lõpeb maailm kui kapitalism Ajastul, kus igapäevaselt hirmutatakse läheneva apokalüpsisega, tuleks legendaarne ütlus, et kergem on ette kujutada maailma lõppu kui kapitalismi lõppu, sõnastada ümber küsimuseks: „Milleks hoolida maailma lõpust, kui ajalugu on juba lõppenud?"" Mis tähtsust on sellel, et EKRE on valitsuses ja kliima soojeneb, kui oleme vaimselt surnud, ehk teistsugune, elav vaimsus meie sees ja meie vahel ei ole enam võimalik? Mis mõte on maailmal, kus puuduvad sügavad inimsuhted mille kaudu areneda ning kus ei ole võimalik koos olnut mõtestada ning entusiastlikult uut kultuuri luua? Liberaalsete ja konservatiivsete vasakpoolsete puhul ei ole probleemiks ainult see, et nad ei ole piisavalt materialistlikud, vaid ka see, et nad ei ole piisavalt idealistlikud - nad on kaotanud usu kultuurilise arengu jätkumisse. Üks tont käib ringi... Siiski üks tont käib ringi mööda Euroopat, aga see ei ole hallitanud mehhanistliku ja anti-humanistliku kommunismi tont. Sellest hoolimata on liberaalid ja konservatiivid sulgunud tubadesse, mille nad on hirmust muutuste ees täis pasandanud. Kaunishingedest konservatiivid on mattunud nostalgiasse, sest nad tunnevad alaväärsust Lääne kultuuri ees ega suuda läbi organiseerumise ühendada kohalikku tasandit kaasaegsesse globaalsesse vasakpoolsesse mõtlemisse. Liberaalid/ libertaarlased on soovist oma moraalset üleolekut tõestada teinud kogu poliitika sisuks enese näitamise ja teistele näpuga vibutamise. Kui aga soovitakse enda identiteeti ülemaks pidada, eitatakse enda inimlikkust ja nõnda lõhutakse võimalused erinevateks solidaarsusteks. Hetkel, mil ühiskonnas valitseb konsensus, et ajalugu (historia) on lõppenud, on aga vaja hüsteerikuid, kes ei suudaks sellega leppida ja riskiksid teha akna lahti, et värske õhk saaks ergutada mõtlemist ning Püha Vaim saaks tulla meie peale ja meie elu uueks luua.",Eesti Päevaleht,2019-11-24T11:00:42.000Z,https://epl.delfi.ee/arvamuskonkurss/mis-saab-homme-mati-puss-mis-tahtsust-on-sellel-et-ekre-on-valitsuses-ja-kliima-soojeneb-kui-oleme-vaimselt-surnud?id=88157181
Tallinnas langetatud puu võib tõrjuda Nordeconi idapiiri ehitushankelt,"Kahe aasta eest loata raiutud puu võib aktsiaseltsi Nordecon idapiiri ehitushankelt kõrvale jätta. Ettevõte tunnistab küll puu raiumist, kuid rõhutab riigihangete vaidluskomisjonile, et nii väike asi ei tohiks hanget mõjutada, kirjutab ERRi uudisteportaal. 2017. aasta suve üks suuremaid meediasündmusi oli Haabersti hõberemmelga hipilaager. Aktsiaselts Nordecon ehitas ümber sealset ristmiku ja võis maha raiuda 795 puud. Remmelga raiumine paljudele ei meeldinud ja lõpuks muutus pahandus nii suureks, et politsei vedas aktivistid süles minema. Aga hoopis teistsugune lugu pandi idanema 200 meetrit eemal Päevalille tänava ääres. Nimelt seisis seal üks puu, mille raiumiseks Nordeconil luba polnud. Aga ettevõtte juhatuse liige Ago Voogma tunnistab, et kuidagi võeti puu ikkagi maha. Tänavu viimasel jaanuaripäeval hakkas politsei- ja piirivalveamet otsima ettevõtet, kes projekteeriks ja ehitaks valmis esimese pikema jupi idapiiri. PPA-le esitatud seitse taotluse seas olid kõik meie suured tegijad, näiteks TREV-2 Grupp ja Merko Ehitus, aga ka YIT Eesti, Rand ja Tuulberg ning Nordecongi. Kui amet taotlusi lähemalt uuris, selgus aga, et üksik Haaberstis raiutud puu laiutas Nordeconi plaanidel risti ees. Loe pikemalt ERRi uudisteportaalist.",Ärileht,2019-07-12T13:25:17.000Z,https://arileht.delfi.ee/news/uudised/tallinnas-langetatud-puu-voib-torjuda-nordeconi-idapiiri-ehitushankelt?id=86824659
"Metsaaktivist Indrek Vainu: ma ei tahtnud ministritele hirmu nahka ajada, soovisin vaid küsimustele vastuseid saada","Kas see on õige, et te läksite keskkonnaminister Siim Kiisleriga kohtuma ja panite tema lauale kasti, et pakkige asjad kokku? Päris nii see ei olnud. Oli üks üritus, kus ka Kiisler oli kohal, ja sel ajal, kui kohvi joodi, ma käisin korra üleval ära ja panin Kiislerile laua peale kolimiskasti. See oli üks aasta alguse olukord, kus plaaniti praegust Isamaad välja vahetada Vabaerakonna vastu. Ma mõtlesin, et jooksen natukene ajast ette ja aitan Kiisleril kasti valmis panna. No ikka sõber peab aitama. Kahjuks see poliitiline vangerdus jäi ära. See, mis te Janek Mäggi juures tegite, oli teater? See oli demonstratsioonesinemine. Seda võib mingis mõttes teatriks nimetada, aga tegu oli ikkagi meeleavaldusega. Meeleavaldus ministri kabinetis. Minister ise ütleb ja on seda ka varem öelnud, et rahvas on eriplaneeringu osa ja pole täpselt selge, mida see tähendab. Ja ta ei suutnud sellele küsimusele tegelikult vastata. Minu intensiivsus rääkimisel oli selline, et sel hetkel võis see tunduda veidike ründav. Aga kindlasti ei olnud midagi sellist “oleks tal olnud relv” ega kavatsenud keegi ministrit aknast välja visata. See on luuleline, emotsionaalne tõmblemine ministri poolt. Kus saab näha nimekirja inimestest, kes on teie MTÜ-le raha annetanud? Kas te olete mõistuse juures? Kuidas niisugust asja teha, ilma et me rikuksime seadust?",Maaleht,2018-11-11T14:00:02.000Z,https://maaleht.delfi.ee/elu/metsaaktivist-indrek-vainu-ma-ei-tahtnud-ministritele-hirmu-nahka-ajada-soovisin-vaid-kusimustele-vastuseid-saada?id=84273519
"Metsaaktivist Indrek Vainu: andke mulle kirves kätte, võin päris ilusaid asju teha!","Kas see on õige, et te läksite keskkonnaminister Siim Kiisleriga kohtuma ja panite tema lauale kasti, et pakkige asjad kokku? Päris nii see ei olnud. Oli üks üritus, kus ka Kiisler oli kohal, ja sel ajal, kui kohvi joodi, ma käisin korra üleval ära ja panin Kiislerile laua peale kolimiskasti. See oli üks aasta alguse olukord, kus plaaniti praegust Isamaad välja vahetada Vabaerakonna vastu. Ma mõtlesin, et jooksen natukene ajast ette ja aitan Kiisleril kasti valmis panna. No ikka sõber peab aitama. Kahjuks see poliitiline vangerdus jäi ära. See, mis te Janek Mäggi juures tegite, oli teater? See oli demonstratsioonesinemine. Seda võib mingis mõttes teatriks nimetada, aga tegu oli ikkagi meeleavaldusega. Meeleavaldus ministri kabinetis. Minister ise ütleb ja on seda ka varem öelnud, et rahvas on eriplaneeringu osa ja pole täpselt selge, mida see tähendab. Ja ta ei suutnud sellele küsimusele tegelikult vastata. Minu intensiivsus rääkimisel oli selline, et sel hetkel võis see tunduda veidike ründav. Aga kindlasti ei olnud midagi sellist “oleks tal olnud relv” ega kavatsenud keegi ministrit aknast välja visata. See on luuleline, emotsionaalne tõmblemine ministri poolt. Kus saab näha nimekirja inimestest, kes on teie MTÜ-le raha annetanud? Kas te olete mõistuse juures? Kuidas niisugust asja teha, ilma et me rikuksime seadust?",Maaleht,2018-11-07T22:07:14.000Z,https://maaleht.delfi.ee/archive/metsaaktivist-indrek-vainu-andke-mulle-kirves-katte-voin-paris-ilusaid-asju-teha?id=84234537
"Riina Solmani pere pääses napilt tragöödiast: minu poeg ronis just auto peale, kui puu varises","Tallinna volikogu Isamaa fraktsiooni juhi esimees Riina Solman jagas Facebookis täna hommikul juhtunud õnnelikku õnnetust, kus tormist räsitud hõberemmelgas langes vaid napi meetri kaugusele autost, kus istusid Solmani mees ja poeg. ""Vaid hetk tagasi murdus meie hōberemmelgas tormiga lōplikult, inimesed jäid terveks, aga mitte kōik autod. Minu väike poiss ronis just auto peale, kui puu varises. Abikaasal pidi süda seiskuma,"" kirjeldas poliitik juhtunut Facebooki postituses. Õnneks jõudis Päästeamet kohale kõigest viie minutiga ja ainsaks kannatajaks jäi naabrite auto. ""Ōnneks säästis langemisnurk minu poisse ja auto sai ise välja tagurdada"", kirjutas Solman ja püstitas küsimuse, et kui mõistlik on ehitada uusarendusi suurte puude juurde. ""Kurioosseks teeb selle loo asjaolu, et hõberemmelgas seisab väikelaste mänguväljaku vahetus läheduses ning on juba korra osaliselt maha sadanud. 1.juunil kella 23.30 paiku öösel murdusid sama puu esimesed kolm haru. Need ei ole mitte üksnes oksad, harude tüvede kohta võib julgelt öelda jäme palk, saetuna puupakk. Üks langes risti üle sõidutee, nii et ei saanud enam kvartalist sisse-välja sõita, üks langes majale, meie ning naabrite aknale ja kolmas laste mänguväljakule. Keegi tol korral viga ei saanud, sest oli öö,"" sõnas Solman Delfile. ""Majahaldur suhtles tookord linna keskkonnametiga otse ja taotles raieluba. Sellest keelduti ja anti välja hoolduslõikusluba. Kohale tulnud arboristid, kes puud pügasid, ütlesid aga majarahvale, et puu on täiesti mäda ja tuleb maha võtta."" ""Kokkuvõtteks – kas tõesti on Haabersti hõberemmelga saaga linnaametnikud ära hirmutanud või nad lihtsalt ei hooli? Majahaldur taotles raieluba, sellest keelduti, anti välja hoolduslõikusluba ning puud lihtsalt pügati. Sellest hoolimata, et oli arboristide hinnang, et puu on mäda ja ohtlik,"" toonitab poliitik. ""Selliseid puid on linn ja pargid täis. Seda teemat tuleb lähemalt uurida enne, kui keegi inimestest viga saab. Inimesed ikka ennekõike, siis puud!""",Kroonika,2018-09-27T08:47:56.000Z,https://kroonika.delfi.ee/news/inimesed/riina-solmani-pere-paases-napilt-tragoodiast-minu-poeg-ronis-just-auto-peale-kui-puu-varises?id=83803133
"VIDEO | Haabersti remmelga surma-aastapäev: ma siis oma trummiga jaurasin siin ja tuli välja, et see segas riiklikku järelvalvet!","Morbiidse daatumi puhul kogusime kokku kolm puukaitsjat, kes kirjeldasid meile hõberemmelga eest seismise põhjuseid ning seda, kuidas nende jaoks juhtunu edasi on arenenud. Kas mullune aktivism läks täie ette või oli tagantjärele hinnates tegu ikkagi ajaraiskamisega? Hõberemmelgas kui kohalike elanike heaolu sümbol Õismäe põlisasuka Märdi jaoks oli remmelgas sümboliks tervislikule ja kvaliteetsele elukeskkonnale, mida Haabersti ristmiku planeeringuga tema silmis hävitama kiputi. Kui 2015. aastal mõõdeti Haabersti ristmikuga piirneval alal müratasemeks 60-65 detsibelli, siis 2018. aasta alguses mõõtis Terviseamet müratasemeks juba üle 85 detsibelli. ""Konkreetseks detsibellide arvuga minna ei saa, kuna see oleneb kasvõi sellisest pisiasjast nagu tuule suund,"" arvab keskkonna ja kvaliteedi haldusega tegelev Märt. Fakt on aga see, et tervisele kahjulikuks peetakse 60 detsibelli lävendi ületamist, mis oli tasemeks juba enne seda, kui müra kaitsev puude vöönd kortermajade kõrvalt eemaldati. Peale remmelga langetamist ja teetööde jätkumist läks Märdi sõnul elu kohalikul tasandil huvitavaks. Süvenetakse erinevatesse asjaoludesse, mis räägivad vastu Haabersti ristmiku projekti säilimisse praegusel kujul. Ka Muinsuskaitseamet on asunud juhtumit kommenteerima, märkides ära, et Õismäe asub tervikuna arhitektuuripärandi registris. Kuna Õismäe projekti sisse kuulus ka teekaitserajatis, uuritakse, kas seda võib olla võimalik taastada. Seega remmelgaga alanud intsident pole Märdi silmis veel lõppenud, vaid alles liigub lahenduse leidmiseni. Remmelgas ei toonud inimesi kokku mitte hetkeks, vaid terveks eluks Puukaitsja Rinaldo sattus hõberemmelga alla esiti seetõttu, et tal polnud öötundideks katust, mille all põõnata. Puualused kohtumised ja nähtud inimesed pugesid talle sedavõrd hinge, et teda sai näha ka remmelga saaga lõppvaatusel aia taga kirglikult meelt avaldamas. ""Ma õppisin siin tundma ja nägema teiste inimeste heatahtlikkust. See puu oli iseenesest juba midagi nii võimsat ja ilusat,"" meenutab Rinaldo ning võrdleb tollast olemist džunglis viibimisega. ""Meie loodus ongi tegelikult külm džungel."" Mis juhtus Rinaldo elus peale puu langemist? Rinaldole määrati trahv puu langetamise päeval trummi mängimise eest. ""Ma siis oma trummiga jaurasin siin ja tuli välja, et see segas riiklikku järelvalvet, et see oli riikliku järelvalve takistamine,"" muljetab mees. ""Oli siis neli istungit, väitmaks seda, et ma seda ei teinud, et ma ei takistanud mitte kedagi."" Kogu protsessi võtab Rinaldo praegu enesearenguna. Näiteks õppis ta tundma Eesti kohtusüsteemi seespoolt ning harjutas end situatsiooni jälgima nii osaleja kui ka kõrvaltvaataja silme läbi. Kohtust väljus Rinaldo võitjana. Remmelgas viis Rinaldo kokku oma praeguse elukaaslasega. Mees mäletab kohtumise hetke eredalt. ""See oli vihmane ilm, ma olin siin puu otsas, sättimas Eesti lippu,"" meenutab ta kohtumislugu sooja pilguga. ""Üks väike poiss oli puu ja kiige peal tõmmanud selle Eesti lipu vimpli lahti ning mina läksin seda parandama. Kasutasin selleks oma kõrvaklappe."" Sel hetkel jõudis puu alla Rinaldo praegune elukaaslane. ""Ma olin puu otsas, kui mina nägin teda ja tema nägi mind,"" sõnab Rinaldo. ""See on tõesti elu nagu muinasloos."" Paar päeva enne remmelga saagimisest aasta möödumist sündis paaril ühine laps. Remmelga kaitsjad andsid Eesti inimesele mõista, et tuleb väljuda mugavustsoonist Tõnise jaoks oli remmelga kaitsmise puhul liigutavaks jõuks eestlaste kaugenemine loodusest. Ta nägi seda protestiaktsiooni kui võimalust ühiskonna poolt mugavustsooni paigutatud inimestele näidata, et leidub inimesi, kes hoolivad loodusest ja eesti rahvast. Tõnise silmis on meie riigi rahvas ellujäämiskursustel. ""See tähendab, et me peame hakkama ise mõtlema oma sisetunde järgi, mitte nii, nagu meile mugav on,"" räägib Tõnis. ""Ma arvan, et tõime tähelepanu punkti selle, et siiski inimestel on hääl ja kui nad tõesti soovivad, nad saavad seda väljendada, aga nad peavad ise hakkama enda elude eest vastutust võtma, mitte tegema mugavusotsuseid.""",Delfi,2018-06-27T18:17:56.000Z,https://www.delfi.ee/news/paevauudised/eesti/video-haabersti-remmelga-surma-aastapaev-ma-siis-oma-trummiga-jaurasin-siin-ja-tuli-valja-et-see-segas-riiklikku-jarelvalvet?id=82837561
JUHTKIRI | Aasta aega Haabersti hõberemmelgata,"Vanasõnaga „hundid söönud ja lambad terved” lahendust siiski iseloomustada ei saa, sest vähemalt praegu kujutab ristmik endast autostumise ausammast, millest jalakäijatel ja jalgratturitel on targem eemale hoida. Võib-olla pärast kergliiklusteede valmimist, mis on jäetud viimaseks, läheb olukord nende jaoks pisut paremaks. Ohjeldamatult rõõmsad ei saa olla isegi autosõitjad, sest näib, et läks nii, nagu rajatise kriitikud ennustasid: ummikud on nihutatud teise kohta. Reidi tee puhul, mille vastu hulk inimesi tükk aega samuti ägedalt protestis, võeti linnaloodust autoteedele eelistavate inimeste soove lõpuks mõnevõrra arvesse. Tänavu veebruaris nõustus Tallinna linn pärast kaks kuud rühmitusega Merelinna Kaitseks peetud läbirääkimisi vähendama kavandatud tee sõiduradade hulka ja tegema muid väiksemaid järeleandmisi. Seda linnakodanike kaasamise edulooks nimetada oleks palju, aga kahtlemata saavutasid linnalooduse kaitsjad Reidi tee puhul rohkem kui Haabersti ristmikul. Üks asi, mis Reidi tee puhul parema tulemuse tagas, oli see, et vastuseisu hakati väljendama tee-ehituse varasemas järgus. Hõberemmelga kaitsele viskusid aktivistid ju alles siis, kui puid juba langetati ja tehti ettevalmistusi ehitustöödeks. Reidi tee vastast kampaaniat alustati siis, kui projekt oli küll valmis, aga kohapeal midagi veel ei tehtud. Ka vastuseisu sisukus oli erinev. Reidi tee kompromisskokkuleppe saavutasid end õigusega eksperdirühmituseks nimetavad inimesed, kuid Haabersti remmelga ümber käis selline trall, et isegi osa loodusest hoolivaid inimesi ei tahtnud sellega liituda. Tore oleks nüüd öelda, et oma seisukohtade varane ja argumenteeritud esitamine suurendab nende arvesse võtmise šanssi. Kahjuks ei ole see alati kindel, sest võimud alles õpivad kaasamist ja tihti üsna vastumeelselt. Võimupoliitikud, ärijuhid ja aktivistid, õppige dialoogi pidama, see annab parema tulemuse.",Eesti Päevaleht,2018-06-26T21:05:33.000Z,https://epl.delfi.ee/arvamus/juhtkiri-aasta-aega-haabersti-hoberemmelgata?id=82828401
FOTOD | Õpilased andsid mullu Haabersti ringilt maha saetud Hõberemmelgale uue vormi,"Eile avati Riigimetsa Majandamise Keskuse (RMK) Tallinna kontori aatriumis õpilastööde näitus „Hõberemmelga uus elu“, kus saab näha eelmisel suvel Haaberstis tee-ehitusele ette jäänud hõberemmelgast valminud töid. Kui Haabersti tee-ehitusele ette jäänud remmelgas pärast nädalaid kestnud keskkonnaaktivistide vastuseisu politsei sekkumisel 2017. aasta varasuvel maha saeti, pöördus Eesti Tööõpetajate Selts ehitusfirma poole palvega puu oma kasutusse saada. Selleks hetkeks oli tekkinud mõte, et õpilased võiks remmelgale tööõpetuse tundides uue elu ja väärtuse anda. Nii saaks selle puuga seotud lood edasi elada kooliõpilaste loodud esemetes,“ rääkis Eesti Tööõpetajate Seltsi juhatuse liige Jürgo Nooni. Näitus „Hõberemmelga uus elu“ on avatud RMK Tallinna kontori aatriumis kuni 15. juunini.",Delfi,2018-05-16T07:55:20.000Z,https://www.delfi.ee/news/paevauudised/eesti/fotod-opilased-andsid-mullu-haabersti-ringilt-maha-saetud-hoberemmelgale-uue-vormi?id=82116579
Värske Tallinna linnaplaneerimisameti juhi kohusetäitja Ignar Fjuk: linnas elades peavad kõik kompromisse tegema,"Kuigi Tallinna linnaameteid on enamjaolt juhtinud eelkõige Keskerakonna liikmed, arvab Fjuk enda määramise kohta, et see on ilmselt märk uutest tuultest Tallinna linnavalitsuses. ""Olen ju Reformierakonna liige, ehkki 2003. aastast pole valimistel kandideerinud ega erakonnapoliitikas osalenud,"" ütles Fjuk oma kommentaaris. ""Olen ju teinud aastaid raadios ja televisioonis saateid, olnud apoliitiline ja püüdnud Eestit ja maailma vaadata n-ö kõrvalt, kodanikupositsioonilt,"" kirjeldab ta oma positsioneeringut. Fjuki arvates on praegu linnaplaneerimises väga oluline vältida olukordi, kus alles mingi projekti elluviimise staadiumis avastavad inimesed, kelle igapäevaelu see puudutama hakkab, et projekt on neile mingil põhjusel vastuvõetamatu. Näiteks toob Fjuk Haaberstis aset leidnud skandaali hõberemmelga mahavõtmise ümber. ""Need projektid, mis on avalikkuse kõrgendatud tähelepanu all, ei ole sündinud üleöö,"" ütleb Fjuk. ""Näiteks Haabersti ristmiku suurprojekt sai ju alguse aastaid tagasi,"" märgib ta. ""Hõberemmelgas oli pigem sümbol kui asi iseeneses, andes võimaluse võidelda kõigi selle projektiga kaasnenud ebameeldivustega, olgu need siis objektiivsed või subjektiivsed,"" leiab ta. Fjuki arvates peaks linn suuremate projektide puhul juba kohe algusest peale võtma initsiatiivi ja kaasama erinevaid huvigruppe. Ja mõistagi mitte niivõrd õhina- kui argumendipõhiseid. ""Siis ei ole põhjust ka linnaameteid süüdistada, et projekte menetletakse suletud uste taga. Kaasamisest ja õigeaegsest tagasisidest võidaksid kõik,"" leiab ta. ""Ilmselt on need mingisugused huvigrupid või teatud valdkondades inimesi ühendavad kogud, keda planeerimisprotsessis kaasama peaks,"" pakub Fjuk välja. ""Linnaplaneerimisametil võiks olla mingi suurem konsultatiivkogu, kus on haritlasi, teadlasi, arhitekte ja arendajaid, kes võiks püüda parteilisest positsioonist sõltumata emotsioonivabalt asju analüüsida ja kitsaskohti välja tuua,"" arvab ta. ""See kogu peaks probleeme ennetavalt arutlema ühiskonnas tekkivaid eriarvamuste üle,"" toob Fjuk välja mõttekoja olulise eesmärgi. Värske pilgu tagaks Fjuki arvates aga see, kui erinevate projektide puhul kutsutaks sellest konsultatsioonikogust kokku erinev, mitte eriti suur seltskond, kelle liikmete valik vastaks enam arutamisele tuleva projekti olemusele. Nii et koos ei käiks aastast aastasse suure hulgana ja samad inimesed, kelle motivatsioon sügavuti asju analüüsida võiks rutiini tõttu raugeda. ""See ei tohiks olla raske tagumikuga seltskond, kes võiks peagi hakata arvama, et neil on eesõiguse kõiki küsimusi ise otsustada, ja seeläbi mugavaks minna,"" leiab Fjuk. Fjuk märgib, et kõiki soove pole kindlasti täita võimalik. ""Paljude jaoks on näiteks suur väärtus, et meil on linnas palju elavat loodust, pargid ja rohelus,"" märgib ta. ""Aga samas, kui me oleme juba otsustanud, et me elame linnas, siis tuleb leppida, et meil on siin autod, ühistransport, jalgratturid ja inimesed. Selleks, et linn töötaks, peab olema ka ärisid. Linn on väga keeruline mehhanism,"" leiab Fjuk. ""Kõik peavad siin kompromissi tegema, kõiges peab otsima ja ka leidma kooskõla,"" ütleb ta.",Delfi,2018-04-06T19:10:30.000Z,https://www.delfi.ee/news/paevauudised/eesti/varske-tallinna-linnaplaneerimisameti-juhi-kohusetaitja-ignar-fjuk-linnas-elades-peavad-koik-kompromisse-tegema?id=81677947
JUHTKIRI | Protestimise aasta. Dialoogideta aasta,"Need kodanikuaktivismi ilmingud olid oma ulatuselt ja sisult äärmiselt erinevad. Näiteks Rail Balticu vastu tõusis terve asjatundjate armee. Ka Eesti metsade intensiivse raiumise ja Tartu lähedale Emajõe kaldale kerkida võiva tselluloositehase vastane protest pole jäänud vaid õhinapõhiseks. Seevastu Haabersti hõberemmelga kaitsmise aktsioon võttis nii karikatuurse kuju, et sellest distantseerisid ennast paljud loodusesõbradki – kuigi suures plaanis juhiti ju tähelepanu valulikule teemale, linnalooduse läbimõtlematule hävitamisele. Väike nihe – küsitav, kas tõepoolest oluline ja paremuse poole – saavutati vaid Reidi tee küsimuses ja sedagi alles siis, kui rohelised läksid koostööle „saatanaga” ehk protesti põhjustanud projekti ellu viiva keskerakondliku linnavõimuga. Niisiis, meeleavaldajatele saab vahel küll ette heita, et nad ei jaga asja, mille vastu meelt avaldavad, aga veelgi suurem probleem on see, et võimud ei kaasa rahvast otsuste tegemisse õigel ajal ega piisavalt. Ka teemas asjatundlike oponentide argumentidest sõidetakse liiga tihti tuimalt üle. Võimupoliitikud ja ärijuhid, õppige kuulama ja dialoogi pidama, seda oskust läheb aasta-aastalt järjest rohkem vaja. Muidu tuleb täielik võõrandumine või revolutsioon.",Eesti Päevaleht,2017-12-28T22:05:02.000Z,https://epl.delfi.ee/arvamus/juhtkiri-protestimise-aasta-dialoogideta-aasta?id=80636527
"DELFI TV AASTALÕPP | Brigitte Susanne Hunt, Ott Kiivikas ja teised panevad Delfi ajakirjanikud tõeliselt proovile!",Esimeses episoodis kantakse ette Delfi lugejaid üdini haaranud uudis - kurikuulsa Haabersti hõberemmelga saaga viimane vaatus.,Kroonika,2017-12-27T05:30:01.000Z,https://kroonika.delfi.ee/news/videod/delfi-tv-aastalopp-brigitte-susanne-hunt-ott-kiivikas-ja-teised-panevad-delfi-ajakirjanikud-toeliselt-proovile?id=80607191
Keskkonnakaitse spetsialist – kas eriala puukallistajatele või riigiametnikele?,"Keskkonnakaitse õpingute kasuks otsustamisele eelneb ilmselt alati see küsimus – kes minust saab? Riigi- või kohaliku omavalitsuse ametnik? Keskkonnainspektor? Teadlane laboris? Aga miks mitte eraettevõtja keskkonnaeksperdina või keskkonnaspetsialist mõne muu valdkonna ettevõttes? Jah, kõik need võimalused on olemas ja lisaks põnevale erialale omandad keskkonnahoidliku maailmavaate, kui seda enne juba ei olnud. Selles mõttes on arvatavasti igas keskkonnaspetsialistis ka killuke puukallistajat. Euroakadeemia keskkonnakaitse spetsialisti eriala lõpetanud Merike Turja otsustas õpinguid jätkata ka magistriõppes. Miks? Kuidas jõudsid äratundmiseni, et keskkonnakaitse on just Sinu jaoks? Olen sündinud ja kasvanud looduskaunis väikelinnas, kus mets ja imeline loodus käeulatuses. Juba väikesest lapsest saati on mind kõik loodusega seonduv huvitanud: loomad, linnud, putukad, mets, meie ümbrus, loodusnähtused jpm. Kui ma Tallinna kolisin, leidsin, et on hea võimalus minna kõrgkooli. Ma ei teadnud siis kindlalt veel, et just keskkonnakaitset tahan õppida, kuid suund oli mul teada – eriala peab olema tugevalt seotud loodusega. Kuna käin täiskohaga tööl, siis päevane õpe ei tulnud kõne allagi. Seega tõmbus kõrgkoolide valik oluliselt koomale, samuti erialad. Minu suureks rõõmuks sattusin Euroakadeemia kodulehel keskkonnakaitse eriala õppekavaga tutvuma. Sel hetkel teadsin kohe, vot just see on minu eriala! Õppekava on tulvil äärmiselt huvitavaid põhi- ja erialaaineid, praktikaid ja seminare. Kas magistriõpe oli loomulik järg rakenduskõrghariduse diplomile? Jah, minu jaoks täiesti loogiline samm edasi oli magistriõpe ja justnimelt jätkuvalt Euroakadeemias. Ma ei ole kordagi oma valikuid kahetsenud! Miks valisid Euroakadeemia? Kas teistes ülikoolides sellist eriala ei olnud? Euroakadeemia on ideaalne kool neile, kes soovivad täiskohaga tööl käia ja samal ajal kõrgharidust omandada. Teistes koolides päris samu erialasid ei ole, sarnaseid erialasid ehk ikka, kuid õppevorm ja kooli paindlikkus on need, mis on Euroakadeemia ühed suurimad plussid. Keskkonnakaitse eriala omandamisel on kindlasti oluline roll praktikal. Kas seda oli piisavalt? Ja kuidas see toimus? Kindlasti on praktika väga oluline, see kinnistab loengutes kuuldut ja õpitut. Praktikaid oli meil piisavalt ja need olid väga huvitavad. Saime ise erinevate seadmetega teha praktilisi ülesandeid nii merel ja metsas kui ka laboratooriumis, näha kuidas, kus, miks ja millega tehakse. Alati saab kõvasti tarkust ja kogemusi juurde. Minu puhul on ideaalne õppevorm just teooria ja praktika käsikäes. Kas töötasid juba õppimise kõrvalt või leidsid erialase töö hiljem? Töötasin juba õpinguid alustades. Õigemini oli töökoht mul õpingid alustades selline, kus vajasin ajule rohkem tööd, see saigi otsustavaks teguriks kõrgkooli minekul. See oli siis 2013. aasta sügisel, kui Euroakadeemiasse astusin. Üsna peagi vahetasin töökohta ja olen seal tänaseni. Kuigi praegune töökoht ei ole erialaga otseselt seotud, on mul erialaseid tööülesandeid päris mitmeid, nii et erialane kõrgharidus on olnud siiski vajalik. Mida soovitad tulevasele Euroakadeemiasse sisseastujale? Olla avatud ja positiivne, usu iseendasse, sa saad hakkama! Kas sinu arvates suudab väike erakõrgkool pakutava hariduse kvaliteedi poolest konkureerida suurte riigiülikoolidega? Muidugi suudab! Eraülikool on minu pilgu läbi isegi parem, kuna on oma väiksuse tõttu palju paindlikum. Tihti omandatakse kõrgharidust pere ja töö kõrvalt ning siinkohal on õppetöö korralduse paindlikkus vägagi suureks abiks. Hariduse kvaliteet seejuures absoluutselt ei kannata, nõuded on kõigile kõrgkoolidele samad. Seega on väike olemine teinekord pigem eeliseks. Kas rakenduskõrgharidusel võib olla mõni eelis bakalaureusekraadi ees? Paberitel iseenesest vahet ei ole, kuid vahe tuleneb kogemustest. Minu arvates on rakenduskõrgharidusel eelis kindlasti olemas, kuna õppetöö käigus toimuvad praktilised ülesanded, kus õpitud teooriad kinnistuvad. Just praktiline kogemus ehk reaalne kokkupuude töökäiguga, erinevate seadmete ja olukordadega on see, mis minu jaoks rakenduskõrghariduse puhul oluliseks eeliseks on. Praegu on Euroakadeemia ainus erakõrgkool Eestis, kus saab õppida kõiki erialasid kolmes keeles – eesti, vene ja inglise keeles. Euroakadeemia suund on selgelt rahvusvaheline, seal õpib üliõpilasi juba rohkem kui 20 riigist. Keskkonnakaitse teaduskond ootab uusi üliõpilasi rakenduskõrghariduse ja magistriõppe õppekavade sisseastumisvestlustele 16. ja 23. augustil Tallinnas Tondi tn 55 ajaloolises Tondi kasarmute kompleksi ühes renoveeritud hoones. Registreerumine ja lisainfo kodulehel.",Kroonika,2017-08-15T06:39:45.000Z,https://kroonika.delfi.ee/news/mitmesugust/keskkonnakaitse-spetsialist-kas-eriala-puukallistajatele-voi-riigiametnikele?id=79178506
"Akiivne kodanik: linna ei tohi arendada lipp lipi, lapp lapi peal põhimõttel","Pealinnas on taaskord võimust võtnud hoogsam ehitustegevus koos järjest segasema arusaamaga, mis suunas Tallinn liigub. Hõberemmelga ja teiste puude maharaiumine Haabersti ringil on vaid üks mõru näide sellest, kuidas linnajuhid ei täida neile pandud rolli vaadata tervikpilti või vähemalt ei ole nad seda linnakodanikele arusaadavalt selgitanud. Tervikliku visiooniga planeerimise asemel valitseb lippidest ja lappidest koosnev kaootilisus, kus puudub disaineri pilk ja õmblejat pole ligi lastud. Kraanade ja koppade mere taga tuleb näha kõiki inimesi, mitte ainult teatud huvigruppe. Loodetavasti parandab Haabersti mitmetasandiline ristmik linna sisse ja välja sõitjate sõidumugavust. Aga selle suurejoonelise projekti juures ei ole arutelusid tekkivast uuest elukeskkonnast ega sellest, millist mõju avaldab nii mastaapne ehitus teeäärsete kortermajade elanikele, kelle akendest avaneb nüüd otsevaade lähemale tulnud trassile, mille müra ei takista enam miski. Tallinnas domineerib paraku praktika, kus erinevate detailplaneeringute aruteludel keskendutakse konkreetsele kitsale maa-alale ja muud elulised küsimused lükatakse kergekäeliselt tagasi. Pahatihti ei toimu mingit sisulist debatti selle üle, kuidas uusehitused ümbritsevaga kokku sobivad ning millised planeeringud on kõrval ootel. Kaootiline on ka kergliiklusteede jupikeste omavaheline ühendamine, arutelu lähiümbruse koolide ja lasteaedade üle ning ühistranspordivõrku muudatuste sisseviimine. Kõige lihtsam on näiteid tuua oma koduümbrusest, tänavu 55 juubelit tähistavalt Mustamäelt, mis on jätkuvalt arenev ja kasvav linnaosa. Ka see piirkond on kinnisvaraarendajatele atraktiivne koht, mille tõestuseks on kümned ja kümned uued majad, kraananokad ning uute detailplaneeringute taotlused. Vanemate asumite kõrvale on kerkinud täiesti uued piirkonnad, kusjuures iga arendus on nagu omaette linnaruumi visatud lapp. Tervikpilt on kahjuks läbimõtlemata. Mustamäe, Nõmme ja Haabersti piiril asuva kunagise Kadaka küla maad on viimase viie aastaga tundmatuseni muutunud. Juba kerkinud mitmekümne maja kõrvale rajatakse üha uusi. Iga arendaja üritab ehitada nii suure korterelamu kui võimalik ja ikka tihedalt üksteise kõrvale. Paar parkimiskohta tehakse üle normi, et kõik selle „ülima heatahtlikkuse"" peale kõvasti käsi plaksutaksid. Aga ometi tekivad kohe ka parkimisprobleemid ja lähiümbruses ei paista mingeid täiendavaid võimalusi parkimiseks või hästi läbimõeldud ja tihedat ühistransporti, et tekiks mõte autost loobuda. Tavaliselt käib projekti juurde ka kõige pisematele mõeldud mänguplats, mis koosneb minimalistlikust liumäest ja liivakastist. Enamasti sellega arendaja jaoks üks krunt ka lõpeb, mille järel tuleb järgmine krunt ja järgmine lapp. Sel moel kaovad ära linna äärealadele iseloomulikud rohealad. Aga kus saavad siis nii noored kui vanad vabas õhus ja roheluses liikuda ja ühiselt tegutseda? Arengukava on vajalik Inimkeskne linnaruum ei tohiks olla nagu sibul, et lipp lipi peal, lapp lapi peal, ilma nõela pistmata, kus tükkide omavaheline sobivus on disaineri ja rätsepa pilguga läbi kaalumata ning need tükid maitsekalt ühendamata. Tallinna koduleht annab sõna „arengukava"" peale üle tuhande vaste. Aga ainult kahel linnaosal kaheksast on kehtiv arengukava, mis peaks erinevad teemad linnaosas ühtseks tervikuks siduma. 2014. aastal olin minagi üks nendest, kes panustas Mustamäe arengukava koostamisse. Kurvastavalt on see kava senini vastu võtmata, samuti pole peetud uusi sisulisi arutelusid. Dokumendiks, mis peaks seadma Mustamäe elukeskkonnale raamid, on 2005. aastast pärit Mustamäe üldplaneering. Täna on käes 2017. aasta! 12 aasta jooksul on oluliselt muutunud linna planeerimise põhimõtted, nagu ka inimeste ootused ja soovid. Rääkimata sellest, et toonase üldplaneeringu kehtestamise ajal oli linnaosas veel korterelamutest puutumatuid alasid. Lisaks on toimunud arengud Tallinna piiride taga, mis on mitmekordselt suurendanud piirkonda läbivat autovoogu. On viimane aeg alustada linnaosade terviklike arengukavade koostamise ja linnaosade üldplaneeringute kaasajastamisega. Seda tehes tuleb esiplaanile tõsta inimsõbralik elukeskkond. Loodetavasti näitab Nõmme oma üldplaneeringut koostades head eeskuju, kaasates ka naaberlinnaosad. Õnneks ei paikne kõik majad veel tihedalt üksteise kõrval ja sõiduteede vahel. Leidub betooni valamata alasid, mis pakuksid linnaelanikele täiendavaid võimalusi, rajamaks läbimõeldult vaba aja veetmise ruumi näiteks korvpallirõnga või ronimisseina. Isegi kui mõnda maalappi on planeeritud mingil hetkel millekski muuks kasutada, siis seni, kuni kopp maas ei ole, saab sinna lihtsalt tekitada nö avalikku ruumi. Ühe planeeringu elluviimiseks võib kuluda aastaid - niikaua võiksid näiteks jalgpalliväravad ja niidetud muru võõrustada jalgpallihuvilisi noori. Samuti sobivad taolised maatükid linnaaia rajamiseks, näiteks Berliinist võib leida päris huvitavaid näiteid. Teisalt - kui me oleme kulutanud hulga maksumaksjate, elanike ja arendajate eurosid ning ehitanud kortermaju ja sõiduteid, siis tahaks loota, et inimeste liikumise võimalused ja kõik muud detailid on väga hoolikalt läbi mõeldud, sest hiljem on väga raske muudatusi teha. Inimnäolise linnaruumi kujundamine ning pikaajaliste ja läbiräägitud visioonide järgimine peab saama 21. sajandi Eestis normiks.",Eesti Päevaleht,2017-08-01T11:01:40.000Z,https://epl.delfi.ee/arvamus/akiivne-kodanik-linna-ei-tohi-arendada-lipp-lipi-lapp-lapi-peal-pohimottel?id=79054110
"VIDEO | Sõõrumaa-Mõisa valimisliidu võimalik nimekiri, mis teeks Tallinna linnavolikogus imet","Ettevõtjate Urmas Sõõrumaa ja Jüri Mõisa valimisliit ""Tegus Tallinn"" sammub jõudsalt vastu sügisel toimuvatele kohalikele valimistele. Valimisliidu kampaaniat juhib Mart Luik ning valimistele kavatsetakse vastu minna vähemalt 80-liikmelise nimekirjaga. Publik koostas soovitusliku loetelu inimestest, kellega võimupositsiooni võtmine Tallinna linnavolikogus lihtne ülesanne oleks. Valimisliidu pressikonverentsil püüdis fotograaf kaadrisse Sõõrumaa vihiku, kuhu olid mitmed huvitavad nimed pastakaga kirjutatud. Teiste seas oli Sõõrumaa märkinud ära Diana Klasi ja Tauno Kangro. Publikul on valimisliidule ""Tegus Tallinn"" hoopis paremad pakkumised. 1) Rein Weber Ärimees Urmas Sõõrumaa valib enda toidu ning isegi vajalikud arstirohud välja pendli abil. Sellest lähtudes on geobioloogi ja pendlimehe Rein Weberi paigutamine valimisliidu nimekirja ainuõige valik. Weberi kaasamine hoiab kokku märkimisväärseid summasid, mis praegu asjatult ekspertarvamuste tellimiseks ja riigihangete korraldamiseks kulutatakse. Reidi tee ja Haabersti hõberemmelga skandaalid võinuks olla hõlpsalt välditavad, kui vaid pendlimees õigel ajal käed käiku oleks lasknud. 2) Meelis Lao Ärimees ja kunagine väidetav allmaaliider Meelis Lao aitaks valimisliidul lahendada delikaatsemaid probleeme, mis kampaania korraldamisel võivad ette tulla. Lao on ammu olnud tuntud ""probleemide lahendajana"" ning tema oskused tuleksid võimalikule uuele võimukoalitsioonile Tallinna linnavolikogus kindlasti kasuks. Aastatuhande alguses, kui Lao ja Mõis võitlesid toonase valimisliidu püsimise eest Tallinnas, sõnas esimene: ""Ma pole veel abilinnapea ametiks küps."" Ehk on nüüd tulnud aeg fööniksina tuhast tõusta ja koos Jüri Mõisaga linnatüür kindlalt enda kätte haarata. 3) Marilyn Kerro Kuulus selgeltnägija oleks äärmiselt nutikas lisandus nimekirja, naine võiks kindlasti kandideerida Lasnamäe linnaosas. Tegemist on siiski Vene televisioonis laineid löönud staariga. Kerro saaks vajadusel kampaania raames kohalike elanike kadunud kasse lokaliseerida ning pälvida sellise tegevusega tõelise rahvakangelase tiitli. Vabal ajal saab Kerro koos esoteerikahuvilise Sõõrumaaga universumist energiat ammutada ja Keskerakonnale negatiivseid võnkeid saata. 4) Brigitte-Susanne Hunt Populaarne raadiosaatejuht lõpetas just ülikooli ja on valmis uuteks väljakutseteks. Jüri Mõis sõnas kevadel, et naised peavadki meestest vähem palka saama. See on normaalne, sest siis saavad mehed ennast tõeliste isastena tunda. Kauni naise paigutamine nimekirja oleks kaval lüke, aitaks Mõisal veidi mainet parandada. Rahalises mõttes on samuti Brigitte-Susanne mõistlik valik, kuna temale võib maksta kolmandiku võrra vähem palka. Ülejäänud neli võimalikku kandidaati saad teada videost!",Kroonika,2017-07-20T15:20:09.000Z,https://kroonika.delfi.ee/news/videod/video-soorumaa-moisa-valimisliidu-voimalik-nimekiri-mis-teeks-tallinna-linnavolikogus-imet?id=78932318
"Väitluskohtunik testib Taavi Aasa ja Teele Pehki argumente: kust te teate, kas rahvas on Haabersti ristmiku poolt või vastu?","Tulise Tallinna Haabersti ristmiku rajamise ja hõberemmelga langetamise vaidluse kontekstis kirjutas urbanist Teele Pehk Eesti Päevalehes (03.07), et Tallinnas sünnib juba omajagu head, kuid neid arenguid nullivad sellised erahuvisid teenivad projektid nagu Reidi tee ja Haabersti ringi laiendamine. Ta kutsus linnavalitsust üles kaitsma avalikku huvi, tegelema tervikliku linnaplaneerimisega ning tõdes, et iga uus sõidutee ainult lisab liiklust. Pehkile vastas teraval toonil Tallinna linnapea kohusetäitja Taavi Aas (EPL, 11.07), kes väitis, et Pehki loost ei saa teada, mismoodi peaks üks või teine ristmik, mille ehitamisest on eri inimesed kümmekond aastat kõnelnud, erahuve teenima. Ta väitis ka, et hoopis Pehk ei esinda avalikkust. „Kust võtab Pehk arvamuse, et tema teab, mis on avalik huvi, ja avalik huvi on see, et „Ülemiste-Järvevana ja Haabersti ristmikke tõmmatakse koomale ja rohestatakse”?“ küsis Taavi Aas, nimetades seda lähenemiseks „on minu arvamus ja vale arvamus”. Linnajuhi sõnul toob Haabersti piirkonnas autoliikluse koomaletõmbamine pigem kaasa ummikute suurenemise. „Ristmiku kitsamaks tegemine, mida Pehk soovitab, on tema ja mõne ta mõttekaaslase eraviisiline eelistus, mitte rahva hääl,“ kirjutas Aas. Ta väitis vastu, et Haabersti korteriühistute ümarlaua liikmed loodavad ristmikuehitusest transpordiühenduse paranemist ning et riigi keskkonnaameti uuringu põhjal vähendab Haabersti ristmik tulevikus eeldatavasti müratsooni ulatust, sest liiklus muutub sujuvamaks. Saamaks selgust, kumma poole argumendid peavad paremini vett, palusime appi kogenud väitluskohtuniku Herman Kelomehe. Ta võtab järgnevalt ette kolm peamist fakti-vaidluskohta ning näitab, kumb pool leheveergudel peetud väitluses peale jäi. Kas teenib erahuve? Taavi Aas viitab enda arvamusloos õigesti sellele, et Teele Pehk ei too enda seisukohavõtus välja, kuidas näiteks Haabersti ristmik erahuve teenib. Märkus on tänuväärne, sest kodanikuruumis levib väga palju repliike stiilis “see teenib ainult ärihuve” või “rahvast ei kuulata”, selgitamata loosungi järel seda, milles konkreetselt probleem on. Teele Pehkil poleks olnud keeruline lühidalt mainida, et näiteks Haabersti ristmiku puhul on need erahuvid Tiskre, Kakumäe ja muude Tallinnast läände jäävate uute elamupiirkondade arendajad, kelle kinnisvara väärtus tõuseb võrdeliselt Haabersti ristmiku läbilaskevõimega. Kas kakumäelased ja haaberstilased toetavad ristmikku? Õhku jääb küsimus sellest, kui suur on ikkagi rahva toetus ristmikule. Antud teema peaks korra luubi alla võtma, sest sellele on viidatud korduvalt. Vastavat arvamusküsitlust ei leia. Taavi Aas viitab Tiskre ja Kakumäe inimeste tahtele. Nende toetus projektile on loogiline, sest sealsed inimesed loodavad, et nende elu muutub mugavamaks. Ta viitab ka Õismäe elanike tahtele. Avalikult kättesaadavaks tõestusmaterjaliks nende paikade toetusele on kahe MTÜ pressiteated. Esimene neist pärineb Kakumäe Rahva Seltsilt, eelmisel aastal asutatud ühingult, mille liikmete arvu (kui paljusid Kakumäe inimesi esindatakse) avalikult teada pole, samuti pole avalduses kirjas, kes peale avaldajate on alla kirjutanud. Kolmeliikmelisse juhatusse kuulub teiste seas Tallinna linnavolikogu kantselei avalike suhete nõunik. Facebooki lehel on 662 meeldimist, ent seal avaldatud pöördumises ei vastata Teele Pehki ja Valdur Lahtvee viidetele selle kohta, et ristmik ei kaota ummikuid. Teine avaldus pärineb Haabersti Korteriühistute Ümarlaualt, nende kodulehe ainus avaldatud teade pärast eelmist, mis algab sõnadega “Siia tuleb MTÜ Haabersti Korteriühistute Ümarlaud veebileht”, üllatab poliitiliselt väga terava tooniga (“...odava populaarsuse taotlemine erinevate poliitiliste jõudude poolt…”; “loodetakse, et maksumaksja maksab nende palagani kinni”). Kui Kakumäe elanike huvid on iseenesest mõistetavad, siis sellest pikast pressiteatest jääb selgusetuks, kuidas on ristmik Haabersti elanike huvides. Selle asemel viidatakse hoopis teiste paikade inimestele: “Veel rohkem on seda ristmikku vaja Kakumäe ja Tiskre piirkonna elanikele, rääkimata Lääne-Harju elanikest, kellest paljud sõidavad igal hommikul mööda Paldiski maanteed Tallinna tööle.” Ühendus viitab enda liikmete tahtele, ehk siis Haabersti korteriühistutele? MTÜ kodulehel on asutajaliikmetena toodud paarkümmend füüsilist isikut ning korteriühistust liikmeid paistab olevat vaid üks: Õismäe tee 150. Ühingu esimees ja avalduse esitaja (“...kui puukaitsjad arvavad, et loodusesõbra tunneb ära puu kallistamisest, siis nad eksivad rängalt...”) on Tallinna munitsipaalpolitsei töötaja. Kas ummikud vähenevad? Kõige selle kõrval jääb endiselt vastuseta Teele Pehki ja teiste esitatud argument, et uuringud viitavad, et läbilaskevõime mitte ei vähenda ummikuid, vaid lihtsalt suurendab autode hulka. Ummikud olid ju ristmikust huvitatud inimeste põhiline põhjus ehitamise pooldamiseks? Keegi pole rahvalt küsinud “Ristmiku kitsamaks tegemine, mida Pehk soovitab, on tema ja mõne ta mõttekaaslase eraviisiline eelistus, mitte rahva hääl,” kirjutab Taavi Aas. Aga mis siis on rahva hääl!? Tallinna linnavalitsus ju ometi oskab rahvaküsitlusi korraldada, teinekord väga suurejooneliselt (nt tasuta ühistranspordi küsitlus 2012. aastal). Kuskilt võiks ilmuda Kristjan Jõekalda ja lausuda “Rahvas ütleb…” Ja kui ta peakski ilmuma, siis võiks ta öelda juba kõigi Tallinna elanike arvamuse, sest iga nii suur rajatis omab mõju ka väljaspool konkreetset piirkonda. Iseküsimus on, kas rahva tahe olekski parim argument, kui see juhindub eeldusest, et rahvas ütleb, et ummikud vähenevad. Teele Pehk jäi peale Kui rahva tahe kõrvale jätta ning ainult argumentide tugevusest juhinduda, on Teele Pehk ja tema kaasamõtlejad praegu selles ühiskondlikus debatis väitluslikus eduseisus. See on nii isegi siis, kui jätta kõrvale demagoogiline vale-eeldus, justkui oleks keegi rääkinud autode täielikust kaotamisest (Taavi Aas: “Kujutlus autodeta Tallinnast pole realistlik ega tõhus”).",Eesti Päevaleht,2017-07-16T06:05:01.000Z,https://epl.delfi.ee/arvamus/vaitluskohtunik-testib-taavi-aasa-ja-teele-pehki-argumente-kust-te-teate-kas-rahvas-on-haabersti-ristmiku-poolt-voi-vastu?id=78878150
Bioloog Haabersti hõberemmelga saagast: ehmunute appikarjetest sõideti kalkuleeritud teerulliga täiesti seaduslikult üle,"Kujutlegem Haabersti ristmiku ehituse käigus maha võetud puid korraks laevana. Juuni lõpus tõmmati Haaberstis viimane üle vee pinna ulatuv laevanina koos seal rippuva seltskonnaga vee alla ja lasti allavett. Ahastamist, halamist, tänitamist, sajatamist, vandumist, sõimamist ja räuskamist tuli igal rindel. See oli katastroofi viimase vaatluse viimane hetk. „Laevaomanikud“ – linnas peremehetsevad arendajad - said oma tahtmise – „vanast risust“ lahti, linnakodanikud jäeti vette hulpima. Lubadusega, et aastate pärast saab palju parema laeva, seni katsugu ise kuidagi omadega hakkama saada. Aga kindlasti olgu maksud korralikult makstud. Loo juured on väga kaugel. Ajal, mil Paldiski maantee põhjaküljele hakati kavandama ärihooneid. Või veelgi varem – maareformi alguses. Siis jäeti põllule tõmbamata punane joon – sinnapoole jäi eraldamata perspektiivne Paldiski mnt laienduse ala. Ja võimaldati äridel erastada-osta rohkem maad. Keegi või mõni organisatsioon sai arvatavasti ametlikku või mitteametlikku lisapalka eduka teenuse osutamise eest. Teine ammune juur on esimesega kaudses seoses. Linnamaade korrastamisel ja katastrisse kandmisel ei saanud Paldiski maantee äärsest suure sotsiaalse väärtusega haljasalast sotsiaalmaad, vaid transpordimaa. Võimalik, et see siiski sai alguses sotsiaalmaaks, aga muudeti vaikselt transpordimaaks. Alguse sündmuste detailide täpse järjekorra selgitamine vajab tõsist arhiivitööd. Kui aeg jõudis ristmiku ümberehituse planeerimiseni, olnuks veelkord võimalik osa ärimaad tagasi osta või kavandada seal parkimiskorrus kas kõrgemale või madalamale. Kahjuks olid sellest tehingust potentsiaalselt huvitatud vaid linnakodanikud, mitte mõni mõjus rahastaja. Linnavalitsusel oli rohkem raha vaja enda hoolivusest teavitamisele, seetõttu ei kaalutud tõsisemalt ärimaale tee ehitamise varianti. Eelistati tugevalt mõne firma hetkeäri huve sadade kuni tuhandete kohalike linnakodanike elulistele huvidele. Suurte planeeringute puhul nõuavad seadused avalikustamist ja kodanike kaasamist. Et vähendada võimalikke probleemitõstatusi, on linnavalitsus õppinud seda korraldama võimalikult märkamatuna. Avalikustamine ajastatakse näiteks suvisele ajale, kui on hästi vähe inimesi linnas. Nii toimub praegu Nõmme üldplaneeringuga. Probleemsed planeeringud nuhitakse enamasti kodanike poolt siiski välja kõrge kodanikuaktiivsusega ja suurema sidususega piirkondades nagu Nõmmel, isoleeritud magalakarbikestest koosnevas Haaberstis aga... Kodanike ettepanekutega arvestamine on teine küsimus. Aktiivsel kodanikul pole siiski kõike võimalik valvata – töö, pereelu, erinev ühiskondlik tegevus võtab palju aega – ja ta loodab ikka veel, et temaga ei sigatseta. Nii jõudis Haabersti projekt edukalt teostamiseni. Avanema hakkav pilt oli ehmatav. Ehmunute appikarjetest sõideti pikaajaliselt läbikalkuleeritud teerulliga täiesti seaduslikult üle. Omaette saavutuseks on betoonifirmade ja inimeste elamisega kauplejate esindajate ning fundamentalistlike progressiusklike tänitamine appikarjujate kallal. Soovitati, et protestijad võiks oma jõudu rakendada hoolivalt millelegi mõistlikumale, mitte tegelda juriidiliselt ammu ära läinud rongi taganutmisega. Näiteks võiks tegelda perevägivalla vähendamise ja ohutuma liiklemise probleemidega – sellest oleks ju rohkem kasu. Ainult et nendesamade tänitajate takkakiitmisel pargist põllu peale raiutud, tänavasaaste (müra, tolm, heitgaasid, valgushäiringud) meelevalda lükatud kohalike inimeste vaimne rahulolu on häiritud, nende psüühikat on tasakaalust välja nügitud. Häiritud psüühiline seisund on aga hea pinnas täiendavate peretülide tärkamiseks või ohutuks tänaval liiklemiseks vajaliku tähelepanu hajutamiseks. Halva, otseselt liiklusohutust vähendava projektiga suurendatakse kaudselt liiklusohte, suurendatakse kaudselt ühiskonda lammutavaid inimpingeid. Paju loost on õppida mitut asja. Esiteks – projektide sisukust on vaja suurendada, vaid tehnikakesksed lahendused kütavad pingeid, vaja on rohkem arvestada ka kodanike eluga. Teiseks – linn peaks oma tegevustes muutuma kodanikukesksemaks, kodanike huve rohkem eelistama ärihuvide ees. Kuid sellest võivad õppida ka progressifundamentalistid – puud oleks saanud ühe ööga maha võtta, jättes kodanikud hääletult kaladena kuival õhku ahmima. Ka ainuvõim saab ennast selle loo valguses täiustada. Paju saaga on hea kokkuvõte Tallinnas 25 aastat toimunud ebapiisavale ja süsteemitule linna planeerimisele ja arendamisele. Tulemus olukorrale, kus koos nõukogude aja autoritaarse linnaplaneerimisega visati prügikasti ka mõistuslik terviklik linna planeerimine. Nii libises linna areng ühepäevapoliitikutest ärikate kanda. Linna kavandamisel on määravaks saanud parteidele annetusi tegevate tüürrahastajate huvid, linna juhtivatele parteidele põhisissetuleku tagavat maksuraha loovad kodanikud võib aga pikalt saata. On kokkuvõte olukorrale, mida iseloomustab Eestis seaduste deklaratiivsus ja tõlgendamisvabadus, mitte seaduste mõtte elluviimine.",Eesti Päevaleht,2017-07-14T14:21:11.000Z,https://epl.delfi.ee/arvamus/bioloog-haabersti-hoberemmelga-saagast-ehmunute-appikarjetest-soideti-kalkuleeritud-teerulliga-taiesti-seaduslikult-ule?id=78877422
"Kalju Laidi sahinad: Rikaste TOP, siit me tuleme!","Krimmi annekteerimise mats jõudis Eestisse Nädala alguses toimus Tõnis Paltsu sõprade koosolek ehk Paltsu Krimmi maatüki matus. Paljud sõbrad, nende hulgas ettevõtjad Koit Uus ja Toomas Annus, on aastate jooksul Paltsule laenanud ühtekokku miljoneid eurosid, et Sevastoopoli läheduses asuvatel merevaatega küngastel kinnisvaraäri teha. Arendamisest ei tulnud midagi välja, sest 2014 võttis Venemaa Krimmi poolsaare Ukrainalt jõuga ära. Palts ja sõbrad on rahast ilma, jäänud on vaid kohtuasi Vene kaitseministeeriumi vastu. Nimelt asus Paltsu maadel kunagi Nõukogude sõjaväeosa.",Eesti Ekspress,2017-07-04T21:10:04.000Z,https://ekspress.delfi.ee/teateid_elust/kalju-laidi-sahinad-rikaste-top-siit-me-tuleme?id=78771954
Hõberemmelga kaitsel,"„Uhke puu. Ilus on selle all olla. Mis temast küll saab?“ küsis Vakra. „Ilmselt raiutakse maha. Kui Tallinna linnavalitsus saaks, ta muudkui raiuks puid. Kogu aeg antakse lubasid ilusaid suuri puid maha raiuda, et keskerakondlik võsa saaks vohada,“ kirus Michal. „See keskerakondlik linnavõim on ikka täielik nuhtlus. No miks ei või ilus puu kasvada,“ lausus Vakra ning Michal noogutas.",Eesti Ekspress,2017-07-04T21:10:03.000Z,https://ekspress.delfi.ee/kranaat/hoberemmelga-kaitsel?id=78732960
Janno Zõbin: radikaalsete keskkonnaaktivistide karuteene,"Jõulised võitlused loomade õiguste eest, metsa raiemahtude arutelumaraton, Rail Baltic ja hõberemmelga saaga on lõpuks viinud selleni, et Eestis on osa keskkonnaaktiviste radikaliseerunud. Metsa nägemine kõigest puupõlluna ja selle rakendamine lühiajaliste majanduslike eesmärkide ree ette on mullegi võõras ja sobimatu. Ometi on kõikide eelloetletud vastukampaaniate käigus juhtunud midagi, mille kohta ütleb rahvatarkus: tahtsime parimat, aga välja kukkus nagu alati. Selgituseks tooksin näite, mida kuulsin sõbralt paar päeva tagasi. Eesti mõistes elab mu kamraad ääremaal talus. Lähima väikelinnani on 18 kilomeetrit ja pisut suuremani 70. Nn vanakooli maamehena ei oska ta arvuti abiga kaugtööd teha ja seetõttu on kohalikul tasandil töökoha valikud piiratud. Ta töötab aasta ringi metsas: hiliskevadel ja suvel mürgitab karuputki, ülejäänud ajal on tema tööriist võsasaag. Tegu on veidi boheemlasliku, sügavalt kirjandus- ja kultuurilembese inimesega, kel pole põhjust loodust fetišeerida, kuna see ümbritseb teda iga päev. Ometi õhkub temast looduslähedase eluviisi loomulikkust pea igal sammul. Mõjule pääsevad kisakõrid Sõitis sõber ühele järjekordsele objektile ja massiivse maasturi (objektid on sageli väikese sõiduautoga läbipääsmatutes kohtades, maasturit on puhtpraktiliselt vaja) tagakastist ei puudunud mürgiprits. Tee ääres märkas ta esmapilgul toredate ja sõbralikena näivaid inimesi. Sõber sai aru, et hipiliku välimusega seltskond ilmselt matkab ja esindab just loodusesõpru. Korraga aga näitas mitu seltskonnaliiget talle keskmist sõrme. Loodusehävitaja, maasturijõmm, ahne metsavaras! Sellega oli sõber paika pandud ja tal ei jäänudki üle muud, kui grupile sõbralikult vastu lehvitada. Loomulikult ei pretendeeri see üksikjuhtum ammendamatule tõele, kuid näitab, et selline sildistav hoiak on ühiskonnas võimalik. Jõuliste vastanduste kaudu, mustvalget retoorikat kasutades külvavad osa radikaliseerunud keskkonnaaktiviste seemet, mille meedia vohama paneb. Intelligentsematele ja edasiviiva tegevusega silmapaistvatele loodushoidjatele teeb see aga karuteene. Tublide toimetajate asemel pääsevad mõjule kisakõrid. Niikaua kui jagub kisakõrisid, toimib ka meedia masinavärk. Endalgi on nüüd huvitav: milline on järgmine ühiskonda lõhestav big thing (suur asi – toim)?",Eesti Päevaleht,2017-07-04T21:05:02.000Z,https://epl.delfi.ee/arvamus/janno-zobin-radikaalsete-keskkonnaaktivistide-karuteene?id=78774964
Remmelga tähelend jätkub postuumselt: puu jagatakse tuleva aasta kevadise näituse tarbeks koolidesse laiali,"Arborist Heiki Hanso selgitas kohapeal välja puu vanuse, mis tema mõõtmise kohaselt on 72 aastat. Puuaktiviste esindas koolihoovis norra päritolu keskkonnasõbralik insener Vegard, kes luges aga puu vanuseks kokku 110 aastat. Erinevatest arvamustest hoolimata on tõsiasi aga see, et puu oli vastupidiselt dendroloogia seltsi presidendi Aino Aaspõllu öeldule igati terve ja elujõuline. Mis nüüd lõhutud puust edasi saab? Ristiku põhikooli tööõpetuse õpetaja Jürgo Nooni sõnul leiab remmelgas peale raiumist omamoodi eksklusiivset kasutust: „Me lõikame ta nüüd tükkideks ja jaotame materjali saja kooli vahel ära,“ märgib õpetaja. „Nii ta jõuab kõikidesse maakondadesse. Iga kool teeb sellest puidust oma äranägemise järgi midagi ning järgmisel kevadel teeme suure näituse, kus kõik need asjad välja pannakse.“ Nooni sõnul on Eesti Tööõpetajate Seltsi eesmärk anda puule uus väärtus, et palju tähelepanu saanud remmelgas lihtsalt ei kaoks, vaid elaks asjades edasi. Kurb uudis on see aga inimestele, kes puu kaitsmise eest oma allkirjadega seisid. Pärast hõberemmelga langetamist tegi üks allkirja andnud linnakodanik Elmo ettepaneku, et kõik puu säilimise eest seisnud inimesed võiksid minna ja remmelgast endale nii-öelda oma tüki võtta. „Andsin oma allkirja, allkiri oli lehel ja selle numbriks oli 1154. Sellest lähtuvalt — kui võim hakkab seda lõikama, siis mina tahaksin oma lastele või oma lastelastele saada puu küljest seda ühte tuhande ühesaja viiekümne neljandikku, et saaks selle ära kuivatada ning eksponeerida seda järeltulevatele põlvedele,“ arvas Elmo. „Kui te tulete siin „inimest“ raiuma, siis palun lubage mul osaleda tema matustel — kui mina seisin selle puu säilimise nimel, siis usun, et mul on õigus sellele ühele liistakule.“",Delfi,2017-07-02T18:44:55.000Z,https://www.delfi.ee/news/paevauudised/eesti/remmelga-tahelend-jatkub-postuumselt-puu-jagatakse-tuleva-aasta-kevadise-naituse-tarbeks-koolidesse-laiali?id=78726536
Hõberemmelga kaitsjate tegevus läks politseile kalliks maksma,"""Puu langetasime ja sellele eelnenud perioodi politseilised tegevused läksid maksma tuhandeid eurosid. Siia lisanduvad logistilised, menetluslikud ja muud kaudsed kulud. Politseinikud olid puu langetamisega juba nädalaid seotud,"" selgitas politsei pressiesindaja Seiko Kuik. Politsei tegevustesse oli 27. juunil kaasatud rohkem kui 40 politseiametnikku. ""Ala vabastamisel kasutati paari tavapatrulli ning Harjumaal ega Eestis ei olnud seetõttu vähem politseinikke väljas,"" kinnitas Kuik. Päästeamet oli kaasatud hõberemmelga juures toimunud olukorda lahendama 27. juunil. Selle väljasõidu puhul saab arvesse võtta vaid masinate kütusekulu, sest päästjad on valves niikuinii ja nende töötunnid jooksevad, sestap siia töötunde arvestatud ei ole. ""Hõberemmelga juures oli üleeile politseil abiks kolm päästemasinat – kas redelautot ja põhiauto. Kokku olid masinad kohal umbes kuus tundi. Masinad töötasid tühikäigul ja kütusekulu kolme masina kohta umbes 120 liitrit diiselkütust. Kütuse hind on veidi rohkem kui 1 euro liitrist, nii et summa jääb sinna 150 euro alla. Päästjaid oli kohapeal kaheksa – kummaski redelautos kaks ja põhiautos neli,"" selgitas päästeameti pressiesindaja Annika Koppel.",Maaleht,2017-06-29T10:07:12.000Z,https://maaleht.delfi.ee/tarbija/hoberemmelga-kaitsjate-tegevus-laks-politseile-kalliks-maksma?id=78723544
Keskerakondlane kaitseb hõberemmelga kukutamist: roheliste ideede sildi all kaitstakse vaid kitsa huvirühma või poliitikute klikihuve,"Kord tehakse seda puukallistamise, kord puudulikele uuringutele ja kohtukaebuste sildi all. Tegelikkuses ei ole sellel pidurdamisel muud eesmärki kui realiseerida, kas kitsa huvirühma või mõnede poliitikute omakasupüüdlike eesmärke. Paraku jääb siinkohal kaotajaks ei keegi muu kui tavaline pealinlane, kes jääb ka edaspidi elama ummikus. Kas tänased aktivistid on suvatsenud mõelda nende lastevanemate või laste peale, kes peavad jätkuvalt ärkama iga päev varem selleks, et kulutada vastavad pool tundi heitgaaside hingamisele? Kaasaegne roheline mõtlemine peaks juba kasvama üle senistest kaitsvatest hoiakutest, kus oldi alati millegi vastu. Efektiivne lähenemine ei saa seisneda selles, et takistatakse linna loomulike arenguvajadusi. See on äärmus, millesse kaldumine ei too pikemas perspektiivis kellelegi kasu. Roheline mõtlemine peaks oma loomult olema lähtekohaks asjade kaasajastamisel. Jah, puu mahavõtmine ei ole iseenesest hea, kuid samas ei saa jääda olulise tähtsusega tee-ehitus seisma puu taha, seda enam kui teerajamise järgselt istutatakse samasse kohta mitukümmend asendusistikut. Kõnealuste teedeehitustega väheneb oluliselt heitgaaside hulk, liiklus muutub sujuvamaks ning turvalisemaks. Kokkuvõttes keskkond võidab. Leian, et ratsionaalne ja linnaelanikule kasulik mõtteviis võiks nii roheliste, kui ka kogenud poliitikute puhul olla probleeme identifitseeriv ning lahendusi pakkuv, mitte aga linnaelanike vajadusi eirav ja takistusi seadev. Tühjad loosungid ja trummipõrin Huvitav oleks kuulda arukaid lahendusi, mis tagaksid infrastruktuuri, linna teenuste või laiemalt elukeskkonna kaasajastamisel roheliste ideede eluviimist. Selleks, et sisule keskendumist vältida pole tarvis midagi teha! Trummi tagudes, millegi vastu allkirju korjates ja loosungeid karjudes saavutatakse erilise vaimse pingutuseta kiiresti ja odavalt piisavalt tähelepanu. Mõtlemine nõuab aga pingutust, kaalumist ja lahenduste pakkumist. Täna kostub pseudorohelistelt vaid protesti ja tühja trummipõrinat, milles ei sisaldu ühtki edasiviivat ideed. Objektiivsed faktid jäävad tähelepanuta kui pole soovi neid näha. Tallinn on viimaste aastate jooksul olnud Euroopa üks eesrindlikumaid rohelise mõtlemise edasiviijaid. Just Tallinna endiselt linnapealt pärineb Euroopa Rohelise pealinna initsiatiiv, millest on tänaseks saanud Euroopa linnade ihaldatud tiitel. Just Tallinn oli esimene Euroopa pealinn, mille elanikud naudivad tasuta ühistransporti. Kusjuures viimases meetmes ei ole revolutsiooniline mitte ainult roheline, vaid ka sotsiaalne mõõde. Ka sellest ideest on saanud siht mille poole püüdlevad teisedki Euroopa linnad. Tühi jutt pole muud kui müra! Välisõhus leviv müra on atmosfääriõhu kaitse seaduse tähenduses inimtegevusest põhjustatud ning välisõhus leviv soovimatu või kahjulik heli, mida tekitavad paiksed või liikuvad allikad. Müra on keskkonnakahjulik. Kahjuks on neid, kes lasevad end müra mõista püüdes sellest häirida, veel enam on mul aga kahju nendest, kes arvavad end mõistvat selles sisalduvat. Mõista pole müras miskit. Auväärt puukallistajad, palun ärge segage linna arengut. Kui te soovite panustada, siis paluks kasvõi üht ratsionaalset ideed.",Eesti Päevaleht,2017-06-29T10:00:58.000Z,https://epl.delfi.ee/arvamus/keskerakondlane-kaitseb-hoberemmelga-kukutamist-roheliste-ideede-sildi-all-kaitstakse-vaid-kitsa-huviruhma-voi-poliitikute-klikihuve?id=78714672
Mis saab meie linnakeskkonnast edasi pärast hõberemmelgat?,"Üldiselt lõppes Haabersti hõberemmelga lugu nii, nagu arvata võis. Ainuke üllatus oli see, et niiöelda võimu esindajatel võttis telklinnaku likvideerimine kauem aega kui oleks eeldanud. Kes teab, miks. Võib-olla eeldati ja loodeti ""vaiksemat"" lahendust, aga lõpuks oli see ikkagi selline, mis tõusis Eesti meediamaastikul uudiseks number üks. Olgu puuga kuidas on, tema saatus oli juba ammu kabinettides otsustatud. Ent laias plaanis saavutas see äärmiselt radikaalne kaitseaktsioon selle eesmärgi, et rohelus linnas on nüüd rahva seas igati aktuaalne teema. Milline peaks olema linn, mida endas sisaldama? Kuidas peaksid olema organiseeritud nii transport kui ka rohealad? Haabersti ringristmiku küsimus ei ole teema kusagil isolatsioonis, vaid vaidlusi leiab aset igal pool, sealhulgas ka näiteks tänaseni toppama jäänud Reidi tee ehitus. Kui mõelda liikluse planeerimisele, siis on Tallinnas ummikute ja autode hulk viimase 10-15 aastaga kasvanud. Tipptunni ajal on paljudel tänavatel suhteliselt võimatu liigelda. Ehk siis teisisõnu on Tallinn tänaseks päevaks jõudnud ka n-ö ametlikult suurlinnade sekka, kus ummikud on tavapärased. Kas soosida autodele üha soodsamate sõidutingimuste loomist? Või soosida niiöelda autondust pärssivaid lahendusi ja alternatiivsete liiklemisviiside eelisarendamist, sh ühistransporti? Siinhulgas mõtlen ka kogu Tallinna lähiümbrust puudutavat transpordisüsteemi, sest terve hulk Tallinnas töötavaid inimesi elab linnast välja. Autodele võidakse luua soodsaid sõidutingimusi linna südamesse jõudmiseks, aga kui nad kõik kesklinna kobarasse kokku jooksevad, on lõpptulemus ikkagi ebameeldiv. Ühe inimese vaatenurgast võetuna on mugav mõelda, et väga hea oleks autoga igal pool liikuda. Aga pikas plaanis vaadates tundub see tupiktee. Pärast on kõik kohad autosid täis ning inimesed on ummikutes rahutud. Värske õhu puudumisest rääkimata. Linna ei ole võimalik nii lõhki planeerida, et kasvav autode hulk ära mahutada ning säilitada hea elukeskkond. Mulle tundub, et tuleb liikuda teistsuguse kompromissi suunas, ning eelisarendada muid lahendusi, sealhulgas ka rohelust.",Delfi,2017-06-29T08:39:01.000Z,https://www.delfi.ee/news/paevauudised/rahvahaal/mis-saab-meie-linnakeskkonnast-edasi-parast-hoberemmelgat?id=78706912
Arborist Heiki Hanso luges kokku Haabersti hõberemmelga aastaringid - 72,"""Täna sain kokku lugeda Haabersti hõberemmelga aastarõngad ehk kevad-ja sügispuidu moodustatud erineva tihedusega puidu värvid. Lugesin tumedaid triipe, sest need joonistuvad paremini välja. Lõikekoht on ca rinnasekõrgusel maapinnast mõõtudega 115cm ja 120cm. Mina sain kokku 72 aastat vanust,"" selgitas ta. ""Vanuselt jäävad remmelgad alla paljudele puuliikidele: harva küündib nende iga üle 150 aasta. Eesti võimsaimad remmelgad pole enamasti mitte looduslikult tärganud, vaid inimene on nad kasvama pannud,"" kirjutas Hendrik Relve 2006. aastal ajakirjas Eesti Loodus. Et remmelgad vananevad kiiresti, siis on ka andmestik Eesti suurimate kohta muutlikum kui teiste võimsate põlispuude, näiteks tammede või pärnade puhul.",Maaleht,2017-06-29T08:08:29.000Z,https://maaleht.delfi.ee/tarbija/arborist-heiki-hanso-luges-kokku-haabersti-hoberemmelga-aastaringid-72?id=78723364
Peeter Laurits ja Andres Lõo mängivad Vaal Galeriis utoopilist eelmängu,"„Coming soon…” … ei, tegelikult juba siin. Olnud siin sadu miljoneid aastaid enne meid, inimesi. Taimestik. Taimed. Liikumatud. Hääletud. Pea märkamatud. Sellele, et pöörame taimedele vähe tähelepanu, on antud nimetus „taimepimedus” – kui me vaatame mingit fotot või stseeni, kus taimede kõrval on ka mõni loom, inimene või tehisobjekt, siis teadvustame just viimaseid. Taimed aga jäävad olulise tähelepanuta. On asi vaatajas-kuulajas? Lauritsa ja Lõo ühisnäitus Vaal Galeriis just nii väidab. Paljuhäälselt ja jõuliselt: kel silmad, see nähku!",Eesti Päevaleht,2018-10-16T21:05:02.000Z,https://epl.delfi.ee/kultuur/peeter-laurits-ja-andres-loo-mangivad-vaal-galeriis-utoopilist-eelmangu?id=84008118
222 tähtsat tegelast ja üks puu,"Kas te mäletate, mida tegite 12. juunil? Vaatasin kalendrist järele, mul oli see täiesti tavaline töine esmaspäev. Ometi juhtus sel päeval midagi olulist, sest ilmus 222 inimese kiri sõnumiga: “Palume Riigikogul jätta Rail Balticu raudteeühenduse arendamise rahvusvaheline kokkulepe ratifitseerimata.” Tähtis pole mitte see kiri, vaid asjaolu, et tekst, mille allkirjastasid (alates Arne Aderist kuni Airi Värnikuni) tuntud ja tunnustatud inimesed, jäi ilma igasuguse avaliku mõjuta.",Maaleht,2017-06-28T21:10:04.000Z,https://maaleht.delfi.ee/artikkel/78696436/222-tahtsat-tegelast-ja-uks-puu
"VIDEO ja FOTOD | Puukaitsja Mati tuli remmelga ""haua"" juurde tagasi, politsei viis ta taas ära","Puu langetamisest on möödas ööpäev. Eile õhtul remmelga ""hauale"" asetatud küünlad hakkavad aeglaselt augu veega täitudes uppuma, kuid kohalikud elanikud ja Mati hoolitsevad selle eest, et leek puu mälestuseks püsiks. Augu veerel, kus varem asus känd, on asetatud ka sümboolne paberileht, millel on kirjas: ""rahu, мир, peace"". Mati on endisele rohelisele muruplatsile, mida praegu katab ehitusliiv, kaasa võtnud paki saia ja rätiku, mida hoiab ringi jalutades sündsalt ümber niuete. Tundub, et majaesine haljasala on ööpäevaga muutunud võrdväärseks liivase rannaribaga, kus soovijad võiksid tahtmise korral päikest võtta. ""See siin on haud ja see on püha. See on isegi püham kui see puu, mis siin oli. Me seisame siin selle haua kaitsel. See on püha koht ja 40 päeva võib olla hauarahu,"" ütles Mati, kes rääkis, et puukaitsjaid võib küll ära viia, kuid nad tulevad tagasi. Mati osutas, et puu mahavõtmise jäljed kustutati väga kiiresti, ja tema hinnangul tehti seda selleks, et varjata, et puu oli täiesti terve ning sugugi mitte mädanenud, nagu väideti. Küsimusele, kui kaua ta kavatseb puu nn haua juures olla, vastas Mati samamoodi, nagu kuu aja eest puu all laagris olles: ""Lõpuni."" Kella 14.45 paiku saabus kohale aga politsei, kes Mati taas kinni võttis ja endaga kaasa viis. Enne seda jõudis mees meenutada ka ööd arestikambris, kus ta enda sõnul oli umbes 12 tundi ilma söögi, joogi ja tualetita. Samuti heitis Mati politseile ette jõu kasutamist. Kinni hoiti politseis tema sõnul eile seitset inimest.",Delfi,2017-06-28T11:41:34.000Z,https://www.delfi.ee/news/paevauudised/eesti/video-ja-fotod-puukaitsja-mati-tuli-remmelga-haua-juurde-tagasi-politsei-viis-ta-taas-ara?id=78712026
Metsakaitsjate pöördumine: linna areng peab toetama keskkonna ja haljastuse säilimist,"Kodanikuühenduse Eesti Metsa Abiks hinnagul näitab eilne, et inimesed on oma elukeskkonna pärast ühe suuuremas mures. Nad lisavad, et on oluline, et pealinna ametkond hakkaks ühes kohalike elanikega linnaloodust rohkem väärtustama. Eesti Metsa Abiks liikmeskonna pöördumine: Viimased kuu aega üha suuremat kuulsust kogunud Haabersti hõberemmelga juhtum on leidnud ohtralt kaasaelajaid ka kodanikuühenduse Eesti Metsa Abiks (EMA) liikmeskonna hulgas. Kuna iga kolmas eestlane elab Tallinnas, siis on selge, et paljudele kaasmaalastele on pealinna rohelus esimeseks kokkupuutepunktiks loodusega. Seega on täiesti mõistetav ka linlaste soov seda loodust hoida ja kaitsta, sest haljastus tagab linnaelanikele ja nende lastele ühtaegu tugeva tervise ja hingerahu. Eile hommikul jõuvõttega paju küljest eemaldatud linnaelanike juhtum näitab, et inimesed on oma elukeskkonna pärast üha suuremas mures. ""Soovitasin pajukaitsjatel linnale ultimaatumit pakkuda,"" selgitab EMA koordinaator Linda-Mari Väli. ""Tuua paju ohvriks selle eest, et mujal linnas veel ulatuslikumad raiekavad ära jääksid. Võib-olla oleksid remmelgakaitsjad selle plaaniga lõpuks ka nõusse jäänud, kui linn näidanuks üles suuremat valmisolekut dialoogiks."" Kodanikuühenduse hinnangul on kahetsusväärne, et Haabersti hõberemmelga mahavõtmise eest justkui kõikide Õismäe elanike pöördumise edastanud MTÜ Haabersti Korteriühistute Ümarlaud on kõigest kaks aastat tagasi asutatud ning väga väheste liikmetega marginaalne ühing, mille juhataja Arvo Allev on muu hulgas Tallinna Linnavalitsuse töötaja ja Tallinna Munitsipaalpolitsei vaneminspektor. Allev on Keskerakonna liige ning kandideeris ka 2013. aasta valimistel. ""Paju tükeldamise ajal kogunesid puu juurde ka maha raiutud allee äärsetes kortermajades elavad inimesed, kes leidsid, et otsuse eest vastutav ümarlaud pole neid sellesse protsessi tegelikult kaasanud ning nemad ringristmiku ehitust sellisel kujul ei toeta,"" selgitab Väli tekkinud kahtluste tagapõhja. ""Samuti vääriks uurimist, millel põhines Eesti Dendroloogia Seltsi presidendi Aino Aaspõllu väide, et paju on seest mäda, kui puu langetamisel tehtud fotodelt võib näha nii kändu kui tüve täiesti tervetena."" Siinkohal tasub meenutada, et juba kaks aastat tagasi väitis Aaspõllu, et Tallinn vajaks suuremat sorti raiet. ""Vabariigi alguses oli üks väga hea periood, kui spetsialistid said tegutseda ilma ametniketa,"" rääkis dendroloog toona Vikerraadio saates ""Uudis +"". ""Me võtsime järjest kesklinna parke ja raiusime maha puid, mis teisi segavad. Kõik puud ei mahu linna. Linn vajaks praegu kohutavalt raiet. Meil on nii palju haigeid koledaid isetekkelisi puid, aga selleks ei anta raieluba."" Kodanikuühendus Eesti Metsa Abiks leiab, et tervete ja tugevate puude langetamise asemel võiks siiski otsida võimalusi nende säilitamiseks. EMA kutsub nii metsakaitsjaid kui linnaelanikke laupäeva pärastlõunal Stroomi metsa prügist koristama, et teha ühelt poolt midagi head meie linnale, teiselt poolt aga teadustada, et Haabersti piirkonnas on peagi algamas veelgi ulatuslikumad raiekavad. ""On oluline, et pealinna ametkond hakkaks ühes kohalike elanikega linnaloodust rohkem väärtustama ning algaks konstruktiivne dialoog selle nimel, et linna areng keskkonna ja haljastuse säilimist toetaks,"" vahendab Väli kodanikuühenduse seisukohta.",Delfi,2017-06-28T05:21:04.000Z,https://www.delfi.ee/artikkel/78704916/metsakaitsjate-poordumine-linna-areng-peab-toetama-keskkonna-ja-haljastuse-sailimist
LUGEJA FOTO | Hõberemmelga mälestuseks süüdati küünlad,"Peale küünalde oli remmelga endisele kasvukohale asetatud ka rahutuvi pilt, millel eesti, inglise ja vene keeles rahusõnumit jagati. Haabersti ristmiku hõberemmelgat plaaniti langetada juba varahommikul, kuid puu kaitseks ronisid kaks meeleavaldajat puu otsa. Kokkuvõttes kulus puu mahavõtmiseks umbes kaheksa tundi. Tallinna linn on võtnud vastu otsuse rekonstrueerida Haabersti ristmik, et suurendada selle läbilaskevõimet ja vähendada liiklusummikuid, ning seda otsust on juba asutud ellu viima. Puukaitsjad olid alates mai lõpust Paldiski maanteel laagris Haabersti ringi lähedal kasvava hõberemmelga juures, et avaldada meelt tee-ehitusele ette jääva puu mahavõtmise vastu.",Delfi,2017-06-28T01:36:17.000Z,https://www.delfi.ee/news/paevauudised/eesti/lugeja-foto-hoberemmelga-malestuseks-suudati-kuunlad?id=78704458
DELFI TV VESTLEB | Metsakaitsjad - kes nad on? Kellele kuulub mets ja kuidas majandada puitu?,"Keskkonnaeetik Mattias Turovski, bioloog Tõnu Ploompuu ja kodanikuaktivist Linda-Mari Väli mõtisklevad: kas neid on vääriti mõistetud, demoniseeritud hullukesteks, kes iga puud kaitsevad? Kas ja kes tohiks puid raiuda? Kellele kuulub mets? Kas majandus ja loodushoid saavad üldse koos eksisteerida? Selgub, et looduskaitsjad eraomandit pühaks ei pea. Tööstusele pole kohta, välismaa ärimeestele veel vähemgi. Metsa majandatagu nagu vanasti ning vaid nende poolt, kelle taluga see on põlvkondade kaupa kaasas käinud. Looduskaitsjate arusaamu metsast ja majandusest, tselluloosist ja hõberemmelgast, meediast ja vääritimõistmisest juba lähemalt videos.",Delfi,2018-06-15T13:23:48.000Z,https://www.delfi.ee/news/paevauudised/rahvahaal/delfi-tv-vestleb-metsakaitsjad-kes-nad-on-kellele-kuulub-mets-ja-kuidas-majandada-puitu?id=82660283
"Peeter Ernits: neid, kes lähevad valimisliitudesse, tuleb väga karmilt kohelda","Tänane Eesti Päevaleht kirjutas, et Keskerakonna esimehe, peaminister Jüri Ratase pingutustest hoolimata pole Edgar Savisaart ja tema järgijaid suudetud teistega ühte jalga käima panna. See võib tähendada, et IRL-ist lahkumisest teatanud Margus Tsahkna ja Marko Mihkelsoni kõrval võivad valitsusele selja pöörata ka mõned Keskerakonna riigikogu fraktsiooni saadikud. 56lt 54 saadikuni kahanenud häälte arv võib lähipäevil veelgi suurema vähikäigu teha. Tõenäoliselt homme kutsub Edgar Savisaar kokku pressikonverentsi, kus teatatakse Savisaare nimekirja loomisest. Nimekirjas olevat Olga Ivanova, Oudekki Loone ja tõenäoliselt ka Yana Toom. Varem on räägitud ka pikemast nimekirjast, ent Edgar Savisaare hea sõber, Keskerakonna riigikogu fraktsiooni liige Peeter Ernits välistas täna enda osaluse Savisaare nimekirjas. Tema oli ka ainus, keda Delfil õnnestus kätte saada. Hoolimata korduvatest katsetest, ei kergita keskerakondlased saladusloori: Toom ega Ivanova ei vasta kõnedele, Loone võtab esialgu küll vastu, lubades hiljem aega leida, ent pärast seda on ka tema kättesaamatu. Ernits ütles Delfile, et töötab Keskerakonna edu nimel Tartumaal. “Ma tegelesin eile ja tegelen ka täna Keskerakonna Tartumaa valimiste ettevalmistamisega ja nimekirjade koostamisega kõikides Tartumaa omavalitsustes. Ma püüan saavutada võimalikult hea tulemuse Keskerakonnale.” Ta kinnitas, et suhtub Keskerakonnast eraldi kandideerijatesse kriitiliselt. “Olen väga teravalt välja öelnud, et neid, kes lähevad valimisliitudesse, tuleb väga karmilt kohelda. Ka Tartumaal on sama asi.” Hiljuti kohalikel valimistel kandideerimisest teatanud, aga nimekirjast vaikiva Edgar Savisaarega jaanipäeva tähistanud Ernits sõnas, et ei arutanud endise Keskerakonna esimehega, millises nimekirjas too kandideerida plaanib. “Vanad sõbrad said kokku, rääkisime elust ja armastusest, Lähis-Ida poliitikast, Ukrainast, Venemaast, Ameerika Ühendriikidest, Trumpist, minevikust, filmidest — meil on väga mõnus olla.” Aga kas tuleviku teemadel ei rääkinud? “Tervisest muide ei rääkinud. Edgar oli silmatorkavalt heas vormis kogu selle õhtu. Ei, selliseid (nimekirja teemal — toim) arutelusid ei olnud. Ei olnud seal mingisuguseid salaleppeid. Küsimusele, kuidas suhtuda Ernitsa tänasesse väljaütlemisse, et ta häbeneb Haabersti hõberemmelga sündmuste valguses Tallinna juhtidega samasse erakonda kuulumist, vastas ta, et see ei tähenda erakonnale selja pööramist. Praegusel juhul ei meeldi talle Tallinna linnajuhtide tegevus, kuid see ei tähenda, et ta sooviks riskida erakonnast väljaviskamisega, kandideerides eraldiseisvas nimekirjas. “Poliitika on kompromisside kunst,” märkis ta. Ernitsal ajas harja punaseks tõik, et tema hinnangul pole Haabersti ristmiku ehitamisel arvestatud ei inimese ega loodusega. “Seda on tuima kalapilguga valimisi silmas pidades läbi viidud. Ei ole see, et me oleme ühes erakonnas ja tuleb silm kinni pigistada. Mina ei ole mingi puukallistaja, pigem on nad puule kahju teinud,” lisas Ernits. “Hõberemmelga kui sümboli juures kajastub, kui räpakalt ja kiirustades on Tallinna linnavalitsus tegutsenud ühe suure ja olulise objektiga. Ma ei ole selle korda tegemises vajalikkuses kordagi kahelnud, aga tuleb arvestada, et linnaruumis ei ole asfalt ja autod primaarsed,"" selgitas Ernits.",Delfi,2017-06-27T13:07:16.000Z,https://www.delfi.ee/news/paevauudised/eesti/peeter-ernits-neid-kes-lahevad-valimisliitudesse-tuleb-vaga-karmilt-kohelda?id=78697684
"Risto Kask: kirujate jaoks oled ühel hetkel huviobjektiks sina, homme keegi teine ja järgmisel nädalal vallavanem","President Kersti Kaljulaid ütles arvamusfestivalil, et „kogukond on vitstest punutud moodustis, mille iga osa teeb omavahel koostööd“. Hästi öeldud sõnad. Kahju, et tegelikus elus see vits koostöö asemel vastu näppe virutab. Vabaühenduste liidu EMSL mulluses artiklis teatas üks seltsitegelane, et „kui ma näen, et ametnik ei tee oma tööd, siis peabki minusugune loll sekkuma, et nad näeks, et kui ise ei tee, võtavad poolpidused vennad asja üle ja läheb veel hullemaks“. Kas tegemist on provokatsiooniga või hinnanguga oma kompetentsile, jääb paraku arusaamatuks. Mõlemal juhul on midagi valesti.",Eesti Päevaleht,2018-01-14T11:00:21.000Z,https://epl.delfi.ee/arvamus/risto-kask-kirujate-jaoks-oled-uhel-hetkel-huviobjektiks-sina-homme-keegi-teine-ja-jargmisel-nadalal-vallavanem?id=80777091
"Hõberemmelga-jant viis progeja selleni, et ta avaldas Tallinna raieload eraldi veebilehel","Kui seni on aktivistide poolt korraldatut peetud klounaadiks, siis pea 15 aastat tarkvaraarendusega tegelenud Indrek Vainu on seda kuvandit muutmas, kirjutab Geenius.ee. Hõberemmelga ümber toimuv ajendas teda looma avaandmetest loodud veebilehte tallinnraiub.ee, mis koondab Tallinnas väljastatud raieload ühte kohta. “Käisin selle paju juures, mul vanaema elab seal läheduses, ja mulle tundus, et seal toimub mingine sokkimine. Lugesin, et kuskil on register, kus on raieload üleval. Leidsin selle üles ja lubasid lapates leidsin ka Haabersti ringil oleva raieloa. See oli üsna vaevaline. Kuna andmestik oli korralik, leidsin, et seda saaks masintöödelda. See keskkond oli piisavalt lihtsalt tehtud, et sealt saaks andmeid scrape’eriga koguda,” sõnas Geeniusele Hõberemmelga pärast muret tundev Vainu. Loe edasi geenius.ee'st, miks Haabersti hõberemmelga raieluba tegelikkusest erinev on.",Forte,2017-06-27T13:00:05.000Z,https://forte.delfi.ee/news/varia/hoberemmelga-jant-viis-progeja-selleni-et-ta-avaldas-tallinna-raieload-eraldi-veebilehel?id=78697686
DELFI VIDEO | Vakra loodab Tallinnas tuhandeid puid päästa,"Sotsiaaldemokraatide Tallinna linnapeakandidaat Rainer Vakra käis täna hommikul Haabersti hõberemmelga juures ja teatas, et Tallinnas on kehtivad tuhatkond puuraiumisluba, mille põhjendatuse võiks linnavalitsus üle vaadata. ""Ma olen korduvalt öelnud, et küsimus ei ole selles ühes puus. Küsimus on tegelikult selles 1399 kännus, mida me juba võime siin kokku lugeda. See on see viimane, 1400s. See on see, millest tegelikult räägime. Mõtteviisist. Sellest, kuidas seda projekti on juhitud,"" ütles Vakra täna puu juures.  Ta kritiseeris linnavõimu selle eest, et linn ei ole jõudnud puu kaitsjatega kokkuleppele. ""Keskkonnakomisjonis lepiti kokku, et komisjon, mille me palusime linnavalitsusel kokku kutsuda, ei tegeleks mitte ainult olemasoleva situatsiooniga siin, vaid praegu on Tallinnas kehtimas tuhatkond puuraiumisluba. Need on kõik puud, mida on võimalik päästa. Meie soov on, et kõik olemasolevad raieload vaadataks üle, kas nad on põhjendatud või mitte,"" ütles Vakra.",Delfi,2017-06-27T12:30:25.000Z,https://www.delfi.ee/news/paevauudised/eesti/delfi-video-vakra-loodab-tallinnas-tuhandeid-puid-paasta?id=78697648
LUGEJA FOTOD | Kolm karupoega hõberemmelga otsas - täpselt nagu puukaitsjad Haaberstis,"""Sel kevadel olid minu taluhoovis kolm karupoega täpselt sama võimsa hõberemmelga otsas turnimas. Tahes tahtmata tekkis võrdlus tänaste Haabersti remmelga kaitsjatega... Vaid vaprust!"" kirjutas Gert Kallas, kelle talu õuel Viljandimaal olid aprillis kolm karupoega end sisse seadsid.",Delfi,2017-06-27T10:26:37.000Z,https://www.delfi.ee/news/paevauudised/rahvahaal/lugeja-fotod-kolm-karupoega-hoberemmelga-otsas-tapselt-nagu-puukaitsjad-haaberstis?id=78694304
Kaitskem puid! Päriselt!,"Lööge telk üles, toidumoon kaasa, ja nagu kogemus Õismäe ringi remmelgaga näitas, saab vahti pidada edukalt ka vahetustega. Teie tegevusest oleks siis tõeliselt midagi kasu, sest kitsede, hirvede ja põtrade arvukus on suur, mistõttu vaata et ainuski noorendik, iseäranis selline, kuhu heauskne metsaomanik ehk lausa männitaimed istutanud, ei ole viimastel aastatel nende külaskäikudest puutumata jäänud. Paljud on isegi seda meelt, et nõnda kaetakse metsloomadele tasuta toidulaud. Ning loobunud puude istutamisest. Seda aga ei soovi ju ükski tõeline loodusesõber, ega ju? Loe ka Tarmo Vaarmetsa luuletust ""Laanelane""!",Maaleht,2017-07-26T21:00:17.000Z,https://maaleht.delfi.ee/maamajandus/kaitskem-puid-pariselt?id=78705256
Rainer Vakra: Haabersti hõberemmelgas jäägu viimaseks näiteks omavalitsuse loodusvaenulikkusest,"Peeter Ernits, keskerakondlane, on Haabersti hõberemmelga pärast šokis ja häbeneb, et on Tallinna juhtidega samas erakonnas. Mina ei ole šokis. Tahan teha kõik, et Haabersti hõberemmelgas oleks viimane kisendav sümbol, kus kohalik omavalitsus hülgab suurprojekti puhul loodushoiule mõtlemise. Just sel põhjusel tegi parlamendi keskkonnakomisjon Tallinna linnavalitsusele ettepaneku moodustada sõltumatu ekspertkomisjon, vältimaks tulevikus looduskaitselisi tupikseise. Teema on põletav, sest Tallinna linnas on välja antud tuhatkond kehtivat raieluba. Haabersti ristmikul näeme, kuidas linnavõim ei ole algusest peale soovinud puid säilitada, vaid on keskendunud betoonile. Elanikke, keda raietööd vahetult puudutavad, pole informeeritud või on tehtud seda kehvalt. Linn on kasutanud eksitavat infot, kus piltidel näidatakse tulevikulist kõrghaljastust, aga praegu on toimunud lageraie. Me ei ehita linna selleks, et autodel oleks hea, vaid selleks, et inimestel oleks hea. Ka nendel inimestel, kes elavad suurte ristmike läheduses või neist läbi sõidavad. Betoon või asfalt ei asenda kunagi aastakümneid kasvanud pärna-alleed, mida Haabersti ristmikul saanuks säilitada. Näiteks on mulle ja riigikogu keskkonnakomisjonis kokku kutsutud arutelu mitmele osalenule arusaamatu Tallinna linnavalitsuse otsus oktoobrist 2016 jätta algatamata Haabersti ristmiku eelprojekti keskkonnamõju hindamine. Ülikoolis õpetatakse esimeses loengus, et kui on väiksemgi kahtlus, tuleb algatada keskkonnamõjude hindamine. Siin aga otsustas linnavõim, et seda ei tehta, kuna „projektiga ei kavandata olulise keskkonnamõjuga tegevusi“ ja „projektiga ei kaasne loodus- ega kultuuriväärtuste kahjustamist“. Selle otsusega panigi linnavalitsus aluse nn hõberemmelga skandaalile, kus vastasseisus on langetamisele määratud puude kaitsjad ja linnaametnikud. Tulemus on kurb, sest praegu saame vaid kände kokku lugeda. Neid on Haabersti ristmiku ümbruses ligi 1400, kusjuures vähemalt üheksa puud raiuti maha koos linnupesadega. See on praeguse skandaali esimene ja üks olulisemaid õppetunde kõigile linna- ja vallavalitsustele – selleks, et valimisteks jõuaks edgarsavisaarelikult mõne avamislindi läbi lõigata, ei tohi ära jätta keskkonnamõju hindamist. Kohalik omavalitsus vastab meie keskkonna ja rohelise linnaruumi eest. Loodan, et Tallinna linnavalitsus tahab endalt raputada loodusvaenulikkuse maine ning nõustub riigikogu keskkonnakomisjoni ettepanekuga moodustada nn pikema vaatega ekspertkomisjon, mis aitab kaasa rohelise mõtte- ja tegutsemisviisi süvendamisele Tallinnas.",Eesti Päevaleht,2017-06-27T09:50:00.000Z,https://epl.delfi.ee/arvamus/rainer-vakra-haabersti-hoberemmelgas-jaagu-viimaseks-naiteks-omavalitsuse-loodusvaenulikkusest?id=78694320
"Taavi Aas: keskkonnale on kasulikum ummikute kadumine, mitte üksik paju","Haabersti keskkonnale toob kõige rohkem kasu ummikute vähenemine Haabersti ristmikul, mitte üksik paju, ütles Tallinna tegevlinnapea Taavi Aas, kutsudes aktiviste alluma politsei korraldustele. ""Valmiv Haabersti ristmik on olnud Tallinna liikluse valukoht seisakute ja ummikutega. Seepärast palun ma hõberemmelgat kaitsvatel aktivistidel mõista, et seisvad ja tossutavad autod pole mitte mingil viisil parema keskkonna huvides,"" ütles Aas. Aas sõnas, et eksperdid on oma hinnangu korduvalt Haabersti hõberemmelga osas andnud ning tema jaoks on paraku mõistetamatu, miks argumente ei suvatseta kuulata. ""Dendroloogia selts ja arboristid on öelnud, et puu on vana, haige ja lausa ohtlik. Eksperdid on oma hinnangud andnud ning ka linnaelanikud on ristmiku ehituse peatumise pärast mures. Tegemist ei ole haruldase puuga ning on arusaamatu, miks argumentide kuulamise asemel on otsustatud käituda endale ja teistele ohtlikult,"" tõdes Aas. Aas kutsus üles mitte takistama politsei tegevust ja mitte õhutama õigusrikkumist ka opositsioonijõudude poolt.",Delfi,2017-06-27T09:08:58.000Z,https://www.delfi.ee/news/paevauudised/eesti/taavi-aas-keskkonnale-on-kasulikum-ummikute-kadumine-mitte-uksik-paju?id=78693068
Arborist Heiki Hanso: puukaitsjate aktsioon on maitsekuse piiridest ja puusõbralikust kuvandist kaugele liikunud,"Arborist ja ühiskonnaaktivist Heiki Hanso leiab, et puukaitsjad oleks võinud umbes nädala eest sirge seljaga Haabersti hõberemmelga juurest lahkuda ja platsi vabastada, et kogu puu kaitsmise aktsioonist oleks jäänud kõlama positiivne mõju. Politsei oleks aga võinud tänase aktsiooni paremini läbi mõelda ja rohkem tulnuks pingutada, et keegi puu otsa poleks saanud ronida, sest sealt inimesi kätte saada on väga keeruline. Puukaitsjate mõte oli küll väga hea, kuid nende tegevus oleks jäänud mõjuma positiivsemalt ja jätnud puust parema kuvandi, kui puukaitsjad oleks õigel hetkel öelnud, et nende sõnum on edastatud ja nüüd nad lahkuvad. „See jama, milleks see asi on pöördunud, pigem kahjustab puu kuvandit, sest inimesed on võtnud nüüd ilkujate positsiooni,“ sõnas Hanso. „See situatsioon ei ole absoluutselt hea.“ Hanso viitas, et puukaitsjate kampaania on algusest peale tuginenud valeväidetele. Seda alates puu vanusest – rääkisid nad ju alguses, et hõberemmelgas on üle 300 aasta vana, kuid tegelikult on see 70–100 aastat vana. Samuti on lahknevused raiemahtudes, mis Hanso sõnul on tekkinud sellest, et raieluba on väljastatud umbes 750 puule ja ülejäänud puud on raadamistöödena hektaritena kirjas, kust tekib samuti sadu kände. Peale selle on puukaitsjatel Hanso sõnul kasutusel valed joonised, mistõttu nad ei tea, kuidas puu ehitustöödele ette jääb. „Oleks olnud tore kampaania, kui oleks sõu ära teinud ja nädal aega tagasi võitjatena puu maha jätnud ning tee-ehitus oleks saanud edasi minna. Mõte oleks kõigile selgeks tehtud,“ lausus Hanso. „Ise nad räägivad, kuidas nad rahumeelselt teevad, aga see pole juba ammu rahumeelne. Nad on võõral maal ehitustsoonis ja seal on omad reeglid,“ rõhutas ta. Püüda end märtsiks teha ja üleilmses pressis olukorda jagada on Hanso hinnangul alatu. „Eestist on võimalik lahedamat kuvandit ka kindlasti luua, kui mingit sellist poliitkõrvadega asja, mis metsa tagant paistab. Valimisaastal peaks olema ettevaatlik ja tegema ägedaid kampaaniaid, mitte selliseid draamasid korraldama,“ lausus Hanso. „See puu on muidugi väga tore ja väärtuslik, aga mitte rohkem kui need teised tuhat, mis selle projekti nahka pididki minema. Paraku on nii, et suur kogukond ootab, et Haabersti ringristmik saaks lõppude lõpuks valmis.“ Hanso lisas, et ei saa unustada, et puu kodu on metsas ning linnas tulebki leida inimeste ja puude vahel tasakaal. Politsei sekkumisest rääkides ütles Hanso, et ehitajal polegi kellegi teise poole pöörduda. Küll aga nentis ta, et politseil oli piisavalt aega, et operatsioon põhjalikult läbi mõelda. Kaks inimest ronis puu otsa ja neid on läbi remmelga suure võra äärmiselt keeruline kätte saada. „Puult päästmine on keeruline, sest tõstukiga puu okste vahele ei mahu ja isegi kui all on batuudid, siis kui keegi pudeneb, siis inimese kukkumistrajektoor võib okste vahel nii muutuda, et ta võib ka alumise oksa peal kaela murda. See oli läbi mõtlemata,“ kommenteeris Hanso, et politsei oleks pidanud endast kõik andma, et keegi puu otsa lipsata ei saa, sest kogu kampaania võib nüüd kellegi elu ohtu seada. Nii leiab ta, et politsei võinuks kohale minna kella 3–4 ajal öösel. „Mulle oleks kõige rohkem meeldinud õnnelik lõpp, et puukaitsjad ütlevad, et meie mõte on selgeks tehtud, komisjon lubati luua, et tulevikus selliseid asju juba eos hakata lahendama, mitte poole pealt peale lennata, kommunaalameti sõnul oli olemas projekti tutvustus, kuid vigu on tehtud igalt poolt, praegu ei tohiks rohkem vigu teha. See puu jääb paratamatult ehitusele ette, kui saaks ta alles jätta selleks, et kolme aasta pärast peaks ta ikka keskkonnamõjude tõttu maha raiuma, siis see oleks mõttetu raha raiskamine – jäägem realistideks kõige muu kõrval. Asi on maitsekuse piiridest ja puusõbralikust kuvandist vähemalt minu silmis kaugele edasi liikunud.“",Delfi,2017-06-27T08:27:35.000Z,https://www.delfi.ee/news/paevauudised/krimi/arborist-heiki-hanso-puukaitsjate-aktsioon-on-maitsekuse-piiridest-ja-puusobralikust-kuvandist-kaugele-liikunud?id=78690492
Tapal võeti mingi kärata maha kümneid puid,"Ajal, mil pealinnas ühe remmelga pärast vaata et sõda lahti lasti, lõigati Tapa keskuses maha kümneid sarnaseid puid. Tapa linna keskuses käib nimelt keskväljaku ja sellega külgnevate tänavate kapitaalne remontimine. Ja sellele tööle jääb ette üksjagu uulitsaid ja kõnniteid ääristavaid parigipuid. Tapal otsustati need puud maha võtta, seda tehakse nii korralikult, et ekskavaator kaevab ka puude juured välja, nii et samast kohast enam ühtegi võrset ei tõuseks. Kusjuures juba on jõutud istutada ka mõned noored, nii meeter-pooleteise kõrgused puud. Maha saetud puude seas on vahtraid, papleid, saari ja jalakaid. Silma järgi hinnates olid need puud umbes 40 kuni 60 aasta vanuses. Kõik see toimus vähimagi protsestiaktsioonita, bez šuma i põli, nagu venelased ütleksid.",Maaleht,2017-07-01T13:27:55.000Z,https://maaleht.delfi.ee/tarbija/tapal-voeti-mingi-karata-maha-kumneid-puid?id=78747130
"Peeter Ernits remmelgasaagast: minu kannatus on katkenud ja ma häbenen, et olen Tallinna juhtidega samas erakonnas","Kui mõni poliitik ütleks avalikult, et kuna pensionäril on elada jäänud paarkümmend aastat, tuleks talle magusat suppi anda, muudaks ta ennast paugupealt poliitiliseks laibaks. Kui seesama poliitik ütleb mõne väärika puu kohta, et kuna tal on paarkümmend aastat elada jäänud, võiks ta täna maha raiuda, on ta justnagu õige mees. Liiati veel siis, kui too puu jääb planeeritud teele ette. Jah, kõigi meie elutee lõpeb kunagi. Kui aga nii, siis tänases olukorras, kus haigekassa vaevleb suures rahapuuduses, on ju mõttetu pensionäridele arstiabi osutada. Ja mitte ainult pensionäridele. Haabersti hõberemmelgasse suhtumine näitab Tallinna tänaste valitsejate tõelist nägu. Kuigi raieluba lubab langetada 795 puud, tõmbavad nad tuima rahuga maha ligi 1400. Kuigi projekt kooskõlastati ümberkaudsete kaubandusettevõtetega, kuid mitte elanikega. Seetõttu nihutati trass otse nende akende alla. Paldiski maantee elanikke informeerimata hävitati 40 aastaga sirgunud roheline kardin mis kaitses kortereid müra ja saasta eest. Selle tulemusena langetas linnavalitsus tuhande korteri hinda hinnangulisel 5-10 miljoni euro võrra. Kellegi nõudmisel loobus pealinna keskkonnaameti juht läinud aasta sügisel Haabersti ristmiku keskkonnamõju hindamisest. Kui projekteerimisse oleks juba algstaadiumis kaasatud kodanikke, mittetulundusühinguid ja sõltumatuid eksperte, saanuks säilitada suurema osa haljastusest ning viinuks tee optimaalsele kaugusele elumajadest, arvestades ka ümbruskonna ettevõtjate huve. Paraku pole tänane tehnokraatlik linnavalitsus seda teinud. Ta sülitab laias kaares nii loodusele kui inimestele. Ma olen šokis. Kahju, et ma hetkel Tallinnas pole, muidu oleks kindlasti hiidpuud kaitsmas. Ja see pole sügiseste valimistega mitte kuidagi seotud. Tänaste sündmuste valguses häbenen, et olen samas erakonnas, kus Tallinna juhid.",Eesti Päevaleht,2017-06-27T08:19:15.000Z,https://epl.delfi.ee/arvamus/peeter-ernits-remmelgasaagast-minu-kannatus-on-katkenud-ja-ma-habenen-et-olen-tallinna-juhtidega-samas-erakonnas?id=78691918
BLOGI ja FOTOD | Haabersti hõberemmelgas saeti puukaitsjate silme all maha! Kokku kulus selleks kaheksa tundi,"Kohalpeal oleva reporteri sõnul tassiti natuke enne kella seitset kaks protestijat politseiautodesse, kuid enne seda kutsusid nad Eesti rahvast üles puu kaitsmisele. Varahommikul ronisid puu otsa ka kaks meeleavaldajat. Üks sidus end paeltega puu külge kinni. Puu alla paigaldati kaks batuuti ja tuletõrjebrigaad pidas nõu, kuidas neid puu otsast alla saada. Sooviti, et meeleavaldajad vabatahtlikult puu otsast alla tuleks. Natuke enne kella 11 tuli üks mees puu otsast alla ja politsei toimetas ta minema. Teine mees jäi puu otsa edasi ja keeldus alla tulemast enne kui saab kirjaliku nõusoleku, et puud maha ei võeta enne sõltumatu komisjoni ekspertiisi. Mees oli silmnähtavalt väsinud ja igaks juhuks oli kohal ka kiirabi. Teised puukaitsjad lubasid talle toimetada süüa-juua ning jope. Kolmveerand tundi hiljem toodi mees siiski kiirreageerijate abil puu otsast alla ja toimetati sündmuskohalt minema. Südapäeva paiku võeti juba oksi maha ja kella 14.30 ajal langes kogu puu. Vaata videot esimese kahe puukaitsja politseibussi toimetamisest varahommikul: Vaata videot viimase puu otsas olnud puukaitsja allatoomisest: Tallinna linn on võtnud vastu otsuse rekonstrueerida Haabersti ristmik, et suurendada selle läbilaskevõimet ja vähendada liiklusummikuid, ning seda otsust on juba asutud ellu viima. Puukaitsjad on alates mai lõpust olnud Paldiski maanteel laagris Haabersti ringi lähedal kasvava hõberemmelga juures, et avaldada meelt tee-ehitusele ette jääva puu mahavõtmise vastu. Nad on varasemalt kinnitanud, et vastupanuta nad alla ei anna.",Delfi,2017-06-27T03:46:23.000Z,https://www.delfi.ee/news/paevauudised/eesti/blogi-ja-fotod-haabersti-hoberemmelgas-saeti-puukaitsjate-silme-all-maha-kokku-kulus-selleks-kaheksa-tundi?id=78688892
Õismäe elanike pöördumine: hõberemmelga mahavõtmise takistamine on ebaseaduslik ja tuleb lõpetada,"Õismäelaste avalik pöördumine: Juba nädalaid kestnud hõberemmelga piiramine takistab ristmiku ehitamise ajakavast kinnipidamist. On ilmselge, et odava populaarsuse taotlemine erinevate poliitiliste jõudude poolt toob kaasa ehituse kallinemise. Kas puukaitsjad ikka annavad endale aru, et nende vastu esitatakse suure tõenäosusega hagi kahjude hüvitamiseks, mis on tingitud ehituse takistamisest. Või loodetakse, et maksumaksja maksab nende palagani kinni, aga seda korteriühistute ümarlaud ei usu. Ristmiku ehitamise asja on aetud juba kümme aastat. Selle ristmiku valmimist ei oota mitte ainult Väike-Õismäe elanikud. Veel rohkem on seda ristmikku vaja Kakumäe ja Tiskre piirkonna elanikele, rääkimata Lääne-Harju elanikest, kellest paljud sõidavad igal hommikul mööda Paldiski maanteed Tallinna tööle. Nüüd, kus projekt on koostatud, saanud ehitusloa ja aktiivne ehitustegevus on alanud, leiti üles hõberemmelgas ja rakendati odava populaarsuse võitmise huvidesse. Puukaitsjatele tahaks esitada küsimuse – kui suured keskkonnasõbrad nad igapäeva elus on? Mitu puud nad oma eluajal istutanud, teavad nad midagi haljasalade rajamisest ja hooldamisest. Kui puukaitsjad arvavad, et loodusesõbra tunneb ära puu kallistamisest, siis nad eksivad rängalt. Hea näide nende looduse „armastamisest“ on Kakumäe Rahva Seltsi poolt remmelgalt korjatud 100 istiku puruks tallamine. Haabersti Korteriühistute Ümarlaua liikmed ja ühistute elanikud ootavad liiklussõlme valmimist ja oma transporditingimuste paranemist. Korteriühistute ümarlaud on seisukohal, et ehituse tellija ja ehitaja peavad käituma resoluutsemalt. Seaduslikult väljastatud remmelga raieloa alusel puu mahavõtmise takistamine on ebaseaduslik tegevus ja see tuleb lõpetada. Samas tuleb juhtunut võtta ka õppetunnina selles võtmes, et kogukonnad peavad planeerimise järgus paremini süvenema arendusprojektidesse, olgu siis linnaruumis või ka oma ühistus. Nii elanikud kui ka ajakirjanikud peavad esitama õigeid küsimusi õigel ajal. Ning arenduste tellijad, planeerijad ja projekteerijad peavad olema valmis andma ausaid, otsekoheseid ja arusaadavaid vastuseid – miks midagi just sellisel kujul on vaja teostada ja mitte teisiti. Kahtlemata on kohalikel elanikel kahju eakatest puudest, kuid kindlasti on tulevased põlved tänulikud ka hiljuti istutatud Ehitajate tee noorte pärnade või Rannamõisa tee kergliiklustee-äärsete hõbepajude alleede eest.",Delfi,2017-06-26T15:45:13.000Z,https://www.delfi.ee/news/paevauudised/eesti/oismae-elanike-poordumine-hoberemmelga-mahavotmise-takistamine-on-ebaseaduslik-ja-tuleb-lopetada?id=78686664
Dendroloogia selts: Haabersti hõberemmelgas on vana ja haige,"Eesti Dendroloogia Seltsi president, dendroloog Aino Aaspõllu leiab, et Haabersti ristmiku lähistel olevat hõberemmelgat ei peaks säilitama. Dendroloogia Seltsi presidendi Aino Aaspõllu sõnul võib hõberemmelga eluiga olla ligi 300 aastat, kuid siis on see suures osas mädanenud puu, millel vaid mõni elus oks. Haabersti hõberemmelga taolisi puid on tema sõnul Eestis kümneid tuhandeid ja Tallinnas tuhandeid. Tallinna suurimad hõberemmelgad on Šnelli tiigi ääres. Haabersti oma on vana ja haige, vahendas ERR Uudised ""Aktuaalset kaamerat"". ""No ta on seest juba mäda, sealt on suuri harusid juba maha kukkunud ja kui ta oleks kuskil eraldi kaugel, siis ta võiks ju olla nii kaua, kuni jääb järgi mingi tüügas. Aga praegu ta on ju keset inimesi ja võib isegi ohtlikuks muutuda,"" ütles Aaspõllu.",Maaleht,2017-06-26T07:35:13.000Z,https://maaleht.delfi.ee/news/keskkond/uudised/dendroloogia-selts-haabersti-hoberemmelgas-on-vana-ja-haige?id=78678288
Kristjan Piirimäe: Tähendusega paikade päästmisega on kiire,"Andres Ehrenpreis Oskar Lutsu “Kevade” Arno Tali, ehkki alles koolipoiss, mäletas suure remmelga lugu algusest peale. Ta kõneles Teelele, kuidas vanaisa nagu naljaviluks puuoksa maasse torkas. Haabersti remmelga algust ei mäleta aga sealse ristmiku arendajad ega puu kaitsjad. Hõlmikpuu sündroomi all mõeldakse ühiskondlikku nähtust, mil ebaoluline takistab olulise elluviimist. Puu on ebaoluline, kui tal puudub tähendus, nii et ta on inimesele võõras. Hõlmikpuu sündroom võib niisiis olla seotud inimese võõrandumisega loodusest.",Maaleht,2017-06-28T21:10:04.000Z,https://maaleht.delfi.ee/artikkel/78670248/kristjan-piirimae-tahendusega-paikade-paastmisega-on-kiire
Dendroloogia seltsi president Aino Aaspõllu: hõberemmelgat ei peaks säilitama,"Dendroloogia Seltsi presidendi Aino Aaspõllu sõnul võib hõberemmelga eluiga olla ligi 300 aastat, kuid siis on see suures osas mädanenud puu, millel vaid mõni elus oks. Haabersti hõberemmelga taolisi puid on tema sõnul Eestis kümneid tuhandeid ja Tallinnas tuhandeid. Tallinna suurimad hõberemmelgad on Šnelli tiigi ääres. Haabersti oma on vana ja haige, vahendab ERRi uudisteportaal ""Aktuaalset kaamerat"". ""No ta on seest juba mäda, sealt on suuri harusid juba maha kukkunud ja kui ta oleks kuskil eraldi kaugel, siis ta võiks ju olla nii kaua, kuni jääb järgi mingi tüügas. Aga praegu ta on ju keset inimesi ja võib isegi ohtlikuks muutuda,"" ütles Aaspõllu.. Haabersti puu kaitsmine on Aaspõllu hinnangul tõstatanud puu säilitamisest märksa olulisemaid küsimusi, nagu näiteks ristmikuga kaasnev võimalik mürataseme tõus, mis puudutab vahetult liiklussõlme kõrval elavaid inimesi. Ta juhib tähelepanu ka loomaia äärsele kaitsemetsale ning arutleb, mis saab neist puudest, kui põhjavee taset madalamale lastakse. Need puud hakkavad siis kuivama, leiab ta. Haabersti hõberemmelga juures on juba mitu nädalat laagris olnud looduskaitsjad, kes on puud ööpäevaringselt valvanud. Tallinna keskkonnaamet andis puu mahavõtmiseks loa ja korduvalt on kohal käinud ka politsei, kes on andnud korralduse puu juurest lahkuda. Puukaitsjad aga alla ei anna ja võitlevad remmelga eest edasi. Facebookis on loodud üritus, kus kutsutakse homseks inimesi kokku remmelgat kaitsma. Samuti saatsid vabatahtlikud palveavalduse Haabersti hõberemmelga raieloa tühistamiseks. Hõberemmelga kaitsele asusid ka riigikogu liikmed. Nimelt tegid riigikogu looduslike pühapaikade toetusrühma liikmed Eerik-Niiles Kross, Artur Talvik, Mart Nutt ja Rainer Vakra pöördumise ministrite, muinsuskaitseameti ja linna poole. Saadikute sõnul on Haabersti hõberemmelgas muutunud looduslikuks pühapaigaks, mistõttu ei saa puu mahavõtmine kõne allagi tulla.",Delfi,2017-06-25T19:10:22.000Z,https://www.delfi.ee/news/paevauudised/eesti/dendroloogia-seltsi-president-aino-aaspollu-hoberemmelgat-ei-peaks-sailitama?id=78675342
FOTOD | Kuidas mööduvad Haabersti puukaitsjate jaanid?,"Hetkel on laagrisse jäänud ainult neli-viis puukaitsjat, öösel oli aga nende enda sõnul neid seal rohkem, umbes kahekümne ringis. Delfi fotograafi sõnul oli remmelga juurde taas kohale kutsutud politsei, sest kohalikud elanikud kaebasid puukaitsjate väidetava alkoholi joomise ja lärmamise peale. Politsei sellele kinnitust ei saanud. Ka Delfi fotograafi hinnangul olid kõik puukaitsjad kained. Puusõbrad on ka eelnevalt väitnud, et nad on koos otsustanud, et alkoholi nende piirides omada ei tohi. Loodusekaitsjad kutsuvad kõiki üles ühinema nende jaanilõkkega. Nimelt on nad puud ümbritseva ehitusaia külge riputanud loosungi: ""Tule jaanitulele!"". Ka Facbooki gruppidesse ""Eesti Metsa Abiks"" ja ""Ema Kogukond"" panid nad üleeile üles teadaande: ""Tervitused remmelga alt. Kui kellelgi on pakkuda kasutada mägironimisvarustust ja/või võrkkiikesid, siis palun lahkelt teada anda.Soovime neid kasutada oma jaaniüritusel."" Nende sõnul on Facebookis ka üritus, mis kannab nime ""Puu otsa ronimise ja pesitsemise õppused"" kuhu kõik inimesed on oodatud. Üks puusõber hoiatas siiski ürituse algatajaid, et selline tegevus pole eriti hea mõte. ""Puukoor on suht õrn sellel puul, soovitan mitte eriti turnida tema otsas, "" kommenteerib ta. Selle peale vastas ürituse eestvõtja, et nad üritavad nii vähe ronida puu otsas kui võimalik, aga lisas, et puu kaitsmist tuleb ikka harjutada. Haabersti ristmiku remmelga juures on puukaitsjad telkinud juba mai lõpust. Nende arvates ei tohi puud maha võtta, sest puu on üle saja aasta vana ja puu otsas leiduvad ka linnupesad. Tallinna keskkonnaamet aga andis sellest hoolimata loa puu maha võtta. Samuti on remmelga kaitseks astunud ka välja paljud riigikogu liikmed. Riigikogu looduslike pühapaikade toetusrühma kuuluvad Eerik-Niiles Kross, Artur Talvik, Mart Nutt ja Rainer Vakra, kes tegid pöördumise ministrite, muinsuskaitseameti ja linna poole, milles nad ütlesid, et Haabersti hõberemmelgas on muutunud looduslikuks pühapaigaks. Haabersti ristmiku juures on mitmel korral käinud kohal ka politsei ja eelmise nädala reedel andsid nad korralduse puukaitsjatel oma asjad kokku korjata ja telkmisplatsist lahkuda järgmise päeva hommikuks. Puukaitsjad aga jäid juba neile armsaks saanud puu juurde edasi ja rohkem pole tehtud katseid remmelgat maha võtta. Nii ongi veel teadmata, millal Haabersti hõberemmelga saaga endale lõpuks lahenduse leiab.",Delfi,2017-06-24T11:52:53.000Z,https://www.delfi.ee/news/paevauudised/eesti/fotod-kuidas-mooduvad-haabersti-puukaitsjate-jaanid?id=78668706
Repliik: majaelanikest sõidetakse üle,"Aerofotodelt on näha, et ristmiku laiendusega nihkub autotee ligikaudu kümme meetrit majale lähemale, otse magamistubade või köökide akende alla. Uus tee ja sellega kaasnev suurem autovool tõstab tuntavalt müra ja -saaste taset. See põhjustab suurt langust nii majaelanike elukvaliteedis kui ka nende korterite turuväärtuses. Pole kuulda olnud, et linnal oleks kavas rajada helibarjäär või kodude hinnalangus elanikele kompenseerida. Kurb on tõdeda, et linn on majaelanikest lihtsalt üle sõitnud ning allutanud nende elukvaliteedi ja tervise autoga linna sõitvate naabervaldade elanike huvidele.",Eesti Päevaleht,2017-06-28T21:05:02.000Z,https://epl.delfi.ee/arvamus/repliik-majaelanikest-soidetakse-ule?id=78715450
Paju lahing vol. 2 Õismäel,"Kuuldavasti pakkus Kakumäe Selts protestijatele, et murdke igaüks remmelga küljest oksavõsu ja torgake see kusagil vabas kohas maasse. Teades, et paju läheb vähegi niiskes pinnases ülihästi kasvama, oleks meil paarisaja aasta pärast Eestimaad ehtimas mitukümmend niisugust puud.",Maaleht,2017-06-28T21:00:05.000Z,https://maaleht.delfi.ee/artikkel/78654496/paju-lahing-vol-2-oismael
DELFI VIDEO | Riigikogus arutleti hõberemmelga saatuse üle: puu päästmine on ajaraisk või mitte?,"Ümarlauas arutelule kogunenud inimeste seas olid nii puukaitsjad, kommunaalameti esindajad, keskkonnainspektsioon, Tallinna Ülikooli keskkonnakorralduse õppejõud Helen Sooväli-Sepping, Haabersti linnaosa vanem Marek Jürgenson, arborist Heiki Hanso ning SDE fraktsiooni liige ja keskkonnakomisjoni esimees Rainer Vakra. Kohtumine algas täpipealt kell 9.30, mil Rainer Vakra tuhises sisse, surus kõikidel ruumis olijatel kätt ning alustas koosolekut lausega: ""Katsume selle aruteluga kella üheteistkümneks ühele poole jõuda."" Järgnesid õhkkonda leebemaks muutvad naljad ning poolteist tundi veedeti pidevalt argumenteerides ning Vakra poolt kärsitult sõnavõtjaid ajaga tagant utsitades, üritades esinejate vahel tasakaalu säilitada. Kuigi arutelu algas rahulikus meeleolus, kõlasid poole tunni möödudes juba valjemate detsibellidega sõnavõtud. Kommunaalameti esindaja ja Haabersti linnaosa vanema väljaütlemistest jäi laua kohale kajama lause: ""Mis teie, tavakodanikud sellega tegelete, laske asjatundjatel oma tööd teha!"" Oluliseks märksõnaks kohtumisel sai Reidi tee juhtum, kus sõidutee juhiti projektile ette jäänud tammest kaarega mööda. Arborist Heiki Hanso sõnul poleks aga tee kõrvale juhtimisest ega puu liigutamisest hõberemmelga puhul oluliselt kasu – remmelgas ei elaks teedeehitusest tekkinud põhjaveetaseme langust üle ning hääbuks enne 4-5 aasta jooksul veetaseme endiseks muutumist. Remmelgas ei elaks seda aega veenõudliku taimena üle. ""Minu jaoks pole hõberemmelgas vähem väärtuslik kui kõik need teised tuhat puud, mis selle protsessi käigus on raiutud,"" sõnab Hanso kohtumisel, kuid viitas, et selle päästmine on teedeehitusprojekti täideviimisel põhimõtteliselt ajaraisk. Kohtumise kulgedes ei jõutud erilisele konsensusele, kuid Helen Sooväli-Seppingu sõnavõtul kerkis esile ettepanek, mille kohaselt tuleks hõberemmelga juhtumi üle otsustamiseks luua erapooletu komisjon. Arutelu käigus sai ka selgeks, et teedeehitusprojekt kannab endas olulist viga - võimu ja avalikkuse vahel on tekkinud infosulg. Projekti teostamisel on jäänud puudulikuks kohalike elanike kaasamine. Kuigi projekti tutvustamiseks toimus avalik koosolek ning kasutati ka meediat, polnud Paldiski maantee korteriühistute juhte siiski ehituse raames toimuvast puuderaidest teavitatud. Rainer Vakra mõistis hukka koosolekul laiemale seltskonnale teadmiseks tulnud fakti, et Tallinna Keskkonnaameti juhi Relo Ligi poolt allkirjastati eelmise aasta oktoobris ""Haabersti ristmiku eelprojekti keskkonnamõju hindamise algatamata jätmine"". Vakra sõnas, et Haabersti hõberemmelga juhtum on suureks õppetunniks Tallinna ametkondadele, näidates kommunikeerimise puudulikkust.",Delfi,2017-06-22T11:34:27.000Z,https://www.delfi.ee/news/paevauudised/eesti/delfi-video-riigikogus-arutleti-hoberemmelga-saatuse-ule-puu-paastmine-on-ajaraisk-voi-mitte?id=78655234
Linnavõim paneb aktivistid paika: puukallistajate tants ümber hõberemmelga on mõttetu!,"Linna pressiteenistuste poolt selgitatakse, et Haabersti ristmiku teedevõrgustiku rekonstrueerimine toimib drenaažina ja muudab oluliselt põhjavee taset. Pikaaegse kogemusega Kadrioru pargi juhataja Ain Järve kinnitas, et massiivsete betoonehitiste ja isegi lihtsa sõidutee rajamine muudab paratamatult põhjavee taset. Iga, isegi tavalise, teetammi aluskonstruktsioon rajatakse killustiku põhjale, mis toimib tulevikus drenaažina. Haabersti remmelga 70-ne aastaga väljakujunenud juurestik uute kasvutingimustega ei kohane. Võimalus on istutada uued puud, mis on ka Haabersti ristmiku projektis ette nähtud. Oluline on ka see, et projekti muutmine seiskaks Haabersti ringristmiku ja Paldiski maantee suunalise viadukti ehituse enam kui aastaks, väidab Raepress. See teeb omakorda küsitavaks rajatise rahastamise Euroopa Liidu Ühtekuuluvusfondist. Samuti öeldakse, et Haabersti ristmiku rekonstrueerimist toetavad ka kohalikud elanikud. Tallinna linn on võtnud vastu otsuse rekonstrueerida Haabersti ristmik, et suurendada selle läbilaskevõimet ja vähendada liiklusummikuid, ning seda otsust on juba asutud ellu viima.",Delfi,2017-06-22T08:33:20.000Z,https://www.delfi.ee/news/paevauudised/eesti/linnavoim-paneb-aktivistid-paika-puukallistajate-tants-umber-hoberemmelga-on-mottetu?id=78654402
Riigikogu keskkonnakomisjon arutab homme ümarlaual hõberemmelga küsimust,"Riigikogu keskkonnakomisjoni esimees Rainer Vakra kutsus homseks Toompeale kokku ümarlaua, et arutada ja leida lahendus Tallinna Haabersti ristmiku laiendamisel tekkinud ummikseisule, kus vastasseisus on langetamisele määratud puude kaitsjad ja linnaametnikud. ""Tänaseks juba nädalaid kestnud protest Haabersti hõberemmelga ümber vajab mingisugust lahendust,"" selgitas Vakra. ""Meie komisjoni soov on lõpetada see ummikseis ning leida olukorrale väljapääs, millega võiksid nõustuda kõik osapooled. Äsja vastuvõetud metsaseadus suurendab oluliselt kohalike omavalitsuste õigust ja vastutust otsustada linnades raietööde üle, mis on kindlasti üks ümarlaua arutelu lähtepunkt."" Keskkonnakomisjoni arutelu toimub homme kell 9.30 riigikogus ning sellel osalevad keskkonnaministeeriumi looduskaitse osakonna juhataja Taimo Aasma, Tallinna kommunaalameti juhataja asetäitja Reio Vesiallik, Tallinna keskkonnaameti haljastuse osakonna juhataja Kristiina Kupper, Haabersti linnaosa vanem Marek Jürgenson, Tallinna ülikooli keskkonnakorralduse professor Helen Sooväli-Sepping ja arborist Heiki Hanso.",Delfi,2017-06-21T13:14:07.000Z,https://www.delfi.ee/news/paevauudised/eesti/riigikogu-keskkonnakomisjon-arutab-homme-umarlaual-hoberemmelga-kusimust?id=78644482
DELFI VIDEO | Vihane Õismäe elanik: Haabersti ristmiku ehitus alandab Paldiski maanteega külgnevate korterite väärtust,"Paldiski maantee elanik Märt on vihane. Kohati lausa raevunud – vaidluses Nordeconi ehitusplatsil viibivate kontoritöölistega ähvardatakse talle agressiivse kõnemaneeri tõttu politsei kutsuda. Noormees ei suuda uskuda, et Kommunaalamet ja ehitushanke võitnud Nordecon julgevad käituda sedavõrd häbematult inimestega, kes täideviidava projekti tagajärgedega peavad päevast-päeva kokku puutuma. Tema väitel mõjutab teedeehitusprojekti täideviimine umbkaudu 530 korteri saatust. Märdi sõnul kaaluvad Paldiski maanteega külgnevad korteriühistud suurejoonelise Haabersti ristmiku ehitusloa tühistamist taotleda. Miks küll? Tuleb välja, et iga päevaga üha rohkem tuntust koguv projekt pole arvestanud ehitustööde ulatuslike mõjudega Väike-Õismäe korteriühistute vaatevinklist. Või kui on, siis on tagajärgedest osavalt mööda vaadatud. Ärritavaid probleeme välja tuues räägib Märt kõigi Väike-Õismäe korteriühistute nimel. „Elanike mure võikski laiemalt kokku võtta kui väärtusliku elukeskkonna ja parkasumi planeeringu oluliste tunnuste (puud ja kõrghaljastus) põhjendamatu hävitamine ja sellega kaasnev kinnisvarale tekkiv varakahju,“ sõnab Märt. „Haabersti ristmiku laiendamine Paldiski maantee haljasala ja kõrghaljastuse eemaldamise arvelt on tegu sisuliselt 20. sajandi arhitektuurmälestise rüvetamisega.“ Nüüd tekib küsimus – kas tõesti, Väike-Õismäe ja arhitektuurimälestis? Eelmisest sajandist pärit dokumentidega tutvudes tekib selgus, et seda see piirkond tõepoolest on. Nimelt tuleb välja, et Väike-Õismäe planeering leidis 1986. aastal üleliidulist tunnustust – tegemist on ringlinna ideele rajatud ainsa terviklikult valminud paneelelamurajooniga, mis koondub ümmarguse tiigi ümber. Ka 2009. aastal anti kultuuriajaloolase poolt Väike-Õismäele miljööväärtusliku piirkonna nimetus. Kuna Väike-Õismäe planeeringus mängis suurt rolli märksõna „parkasum“, siis ei mõista tänased elanikud, kuidas saab teedeehituse tõttu tunnustatud arhitektuurimälestise küljest pookida olulise elemendi – haljastuse. „Sellisel juhul me sisuliselt ei ela enam parkasumis, elame sel juhul siis… ei oskagi enam nimetada, milles,“ muretseb Märt. „Väidetakse, et istutatakse asemele uued 4 sentimeetrise raadiusega puud. Mahalõigatud puud olid 40 sentimeetrised,“ lisab ta nördinult. „Me just ootasime 30-40 aastat, et tollal istutatud puudest tekiks müratõkkesein ja õhusaastefilter, kuid nüüd on tarvis oodata sama palju otsa, kuni puud uuesti oma eesmärki hakkavad täitma.“ Teedeehitusprojekti teostajad pole ka veel projekti raames ühtegi kindlat lahendust müraprobleemiga tegelemiseks paika pannud. Teine murekoht Märdi sõnul on Paldiski maanteega külgnevate kinnistute väärtuse langemine. Seni müra- ja saasteblokaadina toiminud kõrghaljastus on tänaseks välja juuritud. Tulemus: detsibellinäitude märkimisväärne kasv korterites. Kui varem sai eluruumides detsibellinäiduks mõõdetud maksimaalselt 40 detsibelli, siis mürakaitse kadumisel ja teedeehitustööde tõttu on korterites mõõdetud mürataseme kõrgus 65-80 detsibelli, mis ületab Sotsiaalministri poolt 2002. aastal välja antud määrade kohaselt normi vähemalt 25 detsibelli võrra. See tähendab, et eluruumid on põhimõtteliselt elamiskõlbmatud. See probleem viib omakorda järgmiseni – mürataseme tõusu tõttu langeb Paldiski maantee korterelamute turuväärtus. Märt on siinkohal hinnangus julm: „Teetööd puudutavad otseselt 528 korterit. Kui kõik korterid muutuvad mürataseme tõusu tõttu sihipärase eluruumina kasutamiskõlbmatuks, siis keskmise korteri hind 200 000 korda 528 tähendab 105 miljonit eurot kahjumit.“ Kinnisvaraeksperdi Aivar Tomsoni sõnul pole võimalik rääkida sedavõrd suurtest summadest nagu 105 miljonit. ""Tundub natuke uskumatu, et mürataseme tõusuga muutub korterite väärtus järsku nullilähedaseks,"" sõnab Tomson. ""Muidugi on müranormide ületamise ja haljastuse kadumisega seotud hinnalangus, kuid hindaksin esialgu selle 5-10% suuruseks."" Sellise prognoosi alusel saab kinnisvara hinna languseks määratleda 5%-lise languse puhul 10 000 eurot korter/5,3 miljonit 528 korteri peale ning 10%-lise languse puhul 20 000 eurot korter/10,6 miljonit 528 korteri peale. Lisaks arhitektuurimälestise rüvetamisele ja kinnisvarahindade langemisele kerkivad projekti puhul esile uued intriigid.Projektdokumentatsiooniga tutvudes märkas Märt, et käesolev projekt leiab teostust selle aasta aprillis kinnitatud projektdokumentatsiooni alusel. Seega tekib vastuolu – avalikkusele 2016. aasta märtsis esitletud projekti on selle aasta aprillis muudetud ning kohalikke elanikke pole sellest teavitatud. Teine huvitav tõik on see, et projektdokumentatsiooni materjale lähemalt uurides avastas Märt, et projekt on leidnud kooskõlastust sisuliselt kõikide Haabersti ristmikuga külgnevate ettevõtjatega (nagu Circle-K, K-Rauta ja Rannamõisa tee 1a omaniku Tallinna Kaubamajaga), kuid mitte ühegi Väike-Õismäe elamurajooni korteriühistuga. „Ilmselt selle praktika tulemusena projekteeritigi eelnimetatud kaubandustele suurejoonelised sissesõidud ning suur haljasala riba, mis tingis vajaduse liigutada Paldiski maantee 20-30 meetrit Väike-Õismäe elamurajoonile lähemale,“ arvab Märt. „See ongi tinginud müra ja saaste eest kaitsva kõrghaljastuse raide ning on omakorda mõjutanud mürataseme 20-40 detsibellilist tõusu.“ Detsibellide kõrge näit tuleneb Väike-Õismäe hoonete ehituse eripäradest – tube tuleb ventileerida akende kaudu. Uus huvitav probleem, mis võib raietöödega esile kerkida, on põhjaveetaseme langus – maa-aluste kergliiklusmagistraalide rajamine ohustab pinnaveetaseme alanemist 3,5 meetrit allapoole. See tähendaks, et loomaaia ja selle ümbruses asuvad puud, mis kasvavad väiksel kõrgendikul, jääksid ilma vajalike veevarudeta. Õigluse nõudmiseks otsustab Märt koostada koos puukaitsjate ja teiste asjaosalistega ühispöördumise nii Vabariigi Presidendi, Riigikogu, Õiguskantsleri, Riigiprokuratuuri, Kultuuriministeeriumi ja Muinsuskaitseameti poole. Ta usub, et lahenduseks võiks olla ka puukaitsjate poolt välja toodud võimalus: rajada tee kaubandusparklate peale. Paldiski maantee elanikud on välja otsinud ka õiguslikud alused, mille vastu ehitajad eksivad: säästva arengu seadus, mis kohustab kõiki käituma ressurssidega säästlikult ja hoidma loodust; paragrahv 58, mis kohustab kaitsma ja hoidma Eesti rahvuslikku rikkust ning planeerimisseadus, mis sätestab elukeskkonna parendamise ja väärtuste säilitamise põhimõtte. „Nende juriidiliste argumentide alusel saab väita, et elamuala arvelt kaubanduspindade laiendamine pole asjakohane ei elukeskkonna parendamise, väärtuste säilitamise ega säästva arengu põhimõtte suhtes, mida see projekt endas absoluutselt ei kanna,“ sõnab Märt põhjapanevalt.",Delfi,2017-06-21T13:13:39.000Z,https://www.delfi.ee/news/paevauudised/eesti/delfi-video-vihane-oismae-elanik-haabersti-ristmiku-ehitus-alandab-paldiski-maanteega-kulgnevate-korterite-vaartust?id=78642934
Vihane Õismäe elanik: Haabersti ristmiku ehitus alandab Paldiski maanteega külgnevate korterite väärtust,"Paldiski maantee elanik Märt on vihane. Kohati lausa raevunud – vaidluses Nordeconi ehitusplatsil viibivate kontoritöölistega ähvardatakse talle agressiivse kõnemaneeri tõttu politsei kutsuda. Noormees ei suuda uskuda, et Kommunaalamet ja ehitushanke võitnud Nordecon julgevad käituda sedavõrd häbematult inimestega, kes täideviidava projekti tagajärgedega peavad päevast-päeva kokku puutuma. Tema väitel mõjutab teedeehitusprojekti täideviimine umbkaudu 530 korteri saatust. Märdi sõnul kaaluvad Paldiski maanteega külgnevad korteriühistud suurejoonelise Haabersti ristmiku ehitusloa tühistamist taotleda. Miks küll? Tuleb välja, et iga päevaga üha rohkem tuntust koguv projekt pole arvestanud ehitustööde ulatuslike mõjudega Väike-Õismäe korteriühistute vaatevinklist. Või kui on, siis on tagajärgedest osavalt mööda vaadatud.Ärritavaid probleeme välja tuues räägib Märt kõigi Väike-Õismäe korteriühistute nimel. „Elanike mure võikski laiemalt kokku võtta kui väärtusliku elukeskkonna ja parkasumi planeeringu oluliste tunnuste (puud ja kõrghaljastus) põhjendamatu hävitamine ja sellega kaasnev kinnisvarale tekkiv varakahju,“ sõnab Märt. „Haabersti ristmiku laiendamine Paldiski maantee haljasala ja kõrghaljastuse eemaldamise arvelt on tegu sisuliselt 20. sajandi arhitektuurmälestise rüvetamisega.“ Nüüd tekib küsimus – kas tõesti, Väike-Õismäe ja arhitektuurimälestis? Eelmisest sajandist pärit dokumentidega tutvudes tekib selgus, et seda see piirkond tõepoolest on. Nimelt tuleb välja, et Väike-Õismäe planeering leidis 1986. aastal üleliidulist tunnustust – tegemist on ringlinna ideele rajatud ainsa terviklikult valminud paneelelamurajooniga, mis koondub ümmarguse tiigi ümber. Ka 2009. aastal anti kultuuriajaloolase poolt Väike-Õismäele miljööväärtusliku piirkonna nimetus. Kuna Väike-Õismäe planeeringus mängis suurt rolli märksõna „parkasum“, siis ei mõista tänased elanikud, kuidas saab teedeehituse tõttu tunnustatud arhitektuurimälestise küljest pookida olulise elemendi – haljastuse. „Sellisel juhul me sisuliselt ei ela enam parkasumis, elame sel juhul siis… ei oskagi enam nimetada, milles,“ muretseb Märt. „Väidetakse, et istutatakse asemele uued 4 sentimeetrise raadiusega puud. Mahalõigatud puud olid 40 sentimeetrised,“ lisab ta nördinult. „Me just ootasime 30-40 aastat, et tollal istutatud puudest tekiks müratõkkesein ja õhusaastefilter, kuid nüüd on tarvis oodata sama palju otsa, kuni puud uuesti oma eesmärki hakkavad täitma.“ Teedeehitusprojekti teostajad pole ka veel projekti raames ühtegi kindlat lahendust müraprobleemiga tegelemiseks paika pannud.Teine murekoht Märdi sõnul on Paldiski maanteega külgnevate kinnistute väärtuse langemine. Seni müra- ja saasteblokaadina toiminud kõrghaljastus on tänaseks välja juuritud. Tulemus: detsibellinäitude märkimisväärne kasv korterites. Kui varem sai detsibellinäiduks mõõdetud maksimaalselt 40 detsibelli, siis mürakaitse kadumisel ja teedeehitustööde tõttu on korterites mõõdetud mürataseme kõrgus 65-80 detsibelli, mis ületab Sotsiaalministri poolt 2002. aastal välja antud määrade kohaselt normi vähemalt 25 detsibelli võrra. See tähendab, et eluruumid on põhimõtteliselt elamiskõlbmatud.See probleem viib omakorda järgmiseni – mürataseme tõusu tõttu langeb Paldiski maantee korterelamute turuväärtus. Märt on siinkohal hinnangus julm: „Teetööd puudutavad otseselt 528 korterit. Kui kõik korterid muutuvad mürataseme tõusu tõttu sihipärase eluruumina kasutamiskõlbmatuks, siis keskmise korteri hind 200 000 korda 528 tähendab 105 miljonit eurot kahjumit.“ Kuigi päriselus on sellistesse summadesse küündiv kahju ebareaalne, tuleb siiski tõdeda, et mürataseme tõus langetab korterite väärtust tõesti märkimisväärsel moel. Kinnisvaraeksperdi Aivar Tomsoni sõnul pole võimalik rääkida sedavõrd suurtest summadest nagu 105 miljonit. ""Tundub natuke uskumatu, et mürataseme tõusuga muutub korterite väärtus järsku nullilähedaseks,"" sõnab Tomson. ""Muidugi on müranormide ületamise ja haljastuse kadumisega seotud hinnalangus, kuid hindaksin esialgu selle 5-10% suuruseks."" Sellise prognoosi alusel saab kinnisvara hinna languseks määratleda Märdi poolt pakutud 105 miljoni asemel 5&-lise languse puhul 10 000€ korter ehk pea viis ja pool miljonit kõikide Paldiski maanteega külgnevate korteriühistute peale ning 10%-lise languse puhul 20 000€ korteri pealt ehk kogu piirkonna peale kümne ja poole miljonilise kahjumiga. Lisaks arhitektuurimälestise rüvetamisele ja kinnisvarahindade langemisele kerkivad projekti puhul esile uued intriigid.Projektdokumentatsiooniga tutvudes märkas Märt, et käesolev projekt leiab teostust selle aasta aprillis kinnitatud projektdokumentatsiooni alusel. Seega tekib vastuolu – avalikkusele 2016. aasta märtsis esitletud projekti on selle aasta aprillis muudetud ning kohalikke elanikke pole sellest teavitatud. Teine huvitav tõik on see, et projektdokumentatsiooni materjale lähemalt uurides avastas Märt, et projekt on leidnud kooskõlastust sisuliselt kõikide Haabersti ristmikuga külgnevate ettevõtjatega (nagu Circle-K, K-Rauta ja Rannamõisa tee 1a omaniku Tallinna Kaubamajaga), kuid mitte ühegi Väike-Õismäe elamurajooni korteriühistuga. „Ilmselt selle praktika tulemusena projekteeritigi eelnimetatud kaubandustele suurejoonelised sissesõidud ning suur haljasala riba, mis tingis vajaduse liigutada Paldiski maantee 20-30 meetrit Väike-Õismäe elamurajoonile lähemale,“ arvab Märt. „See ongi tinginud müra ja saaste eest kaitsva kõrghaljastuse raide ning on omakorda mõjutanud mürataseme 20-40 detsibellilist tõusu.“ Detsibellide kõrge näit tuleneb Väike-Õismäe hoonete ehituse eripäradest – tube tuleb ventileerida akende kaudu. Uus huvitav probleem, mis võib raietöödega esile kerkida, on põhjaveetaseme langus – maa-aluste kergliiklusmagistraalide rajamine ohustab pinnaveetaseme alanemist 3,5 meetrit allapoole. See tähendaks, et loomaaia ja selle ümbruses asuvad puud, mis kasvavad väiksel kõrgendikul, jääksid ilma vajalike veevarudeta. Õigluse nõudmiseks otsustab Märt koostada koos puukaitsjate ja teiste asjaosalistega ühispöördumise nii Vabariigi Presidendi, Riigikogu, Õiguskantsleri, Riigiprokuratuuri, Kultuuriministeeriumi ja Muinsuskaitseameti poole. Ta usub, et lahenduseks võiks olla ka puukaitsjate poolt välja toodud võimalus: rajada tee kaubandusparklate peale. Paldiski maantee elanikud on välja otsinud ka õiguslikud alused, mille vastu ehitajad eksivad: säästva arengu seadus, mis kohustab kõiki käituma ressurssidega säästlikult ja hoidma loodust; paragrahv 58, mis kohustab kaitsma ja hoidma Eesti rahvuslikku rikkust ning planeerimisseadus, mis sätestab elukeskkonna parendamise ja väärtuste säilitamise põhimõtte. „Nende juriidiliste argumentide alusel saab väita, et elamuala arvelt kaubanduspindade laiendamine pole asjakohane ei elukeskkonna parendamise, väärtuste säilitamise ega säästva arengu põhimõtte suhtes, mida see projekt endas absoluutselt ei kanna,“ sõnab Märt põhjapanevalt.",Delfi TV,2017-06-21T13:13:01.000Z,https://tv.delfi.ee/uudised/paevauudised/vihane-oismae-elanik-haabersti-ristmiku-ehitus-alandab-paldiski-maanteega-kulgnevate-korterite-vaartust?id=78586880
Priit Hõbemägi: Mu süda nutab Haaberstis tapetud puude pärast,"Viimastel päevadel on palju juttu olnud Haabersti ringristmiku ümberehitusele ette jäävast hõberemmelgast ja tema saatusest. Aktivistid on puu ümber kogunenud, et selle maha saagimist takistada, politsei käib kikivarvul ja arboristid ei taha käsi määrida. Aga sealsamas kõrval, Rannamõisa teel on paari nädala jooksul maha võetud ligi poolsada läänepärna ja kümneid kuuski, mis moodustasid mitu paralleelset alleed – ilmselt talude aegne kuuskede rida ja umbes 50–60aastaste pärnade allee. Sõit autoga Kakumäe Selveri ja Haabersti ringi vahel oli varem nagu sõit rohelises tunnelis. Nüüd on tee Õismäe poolne külg lagedaks tehtud ja Arigato spordiklubi tahukas on ainuke ehitis enne BMW autokeskust. Kumbki neist pole mingi maamärk, vaid pigem puude poolt varjamist vajav ehitis. On vaid tühi teeserv ja ilma puude takistava varjuta nüüd otse näkku paistev päike. Mere­poolset teeserva on samuti kõvasti laastatud ja sealt paistab Bauhausi tõeliselt inimvaenulik kastmaja, nagu mingi Ameerika linnaserva shopping mall. Inetu, arhitektuurivaba koloss, millest ainult aeg võib vabastada. Ja juba on puudeta lagedale tekkinud tuulekoridor ja liivatormid. Püüan seda suunda vältida nagu vähegi saan, sest seal on emotsionaalselt raske viibida. Mu süda nutab Haabersti tapetud puude pärast ja see ei ole sõnakõlks. Harjumuspäraseks saanud, inimesele omase loodusliku keskkonna kadumine ei ole naljaasi. See on tõsine emotsionaalne löök. Kujutagem nüüd ette, et pooleteise aasta pärast sõidavad inimesed Rannamõisa teed mööda Haabersti ümberehitatud ringristmiku poole. Paremat kätt paistab viadukti kõrge betoonkaar, millel liiguvad Paldiski suunal sõitvad autod. Kas inimesed ütlevad siis: „Oo, vaadake, kui ilus viadukt! Kui kaunis betoon! Ja kuidas need autod seal peal vuhisevad, nauding on seda vaadata!“ Ei, seda kindlasti mitte. Aga looduse ilu kiidetakse, kui pööratakse uuelt teelt kõrvalisele tänavale, kus suured puud endiselt tee kohal kokku kasvavad ja rohelise tunneli moodustavad. Ei usu? Tehke lihtne katse: sõitke alguses mööda laastatud Rannamõisa tee lõiku ja tunnetage, tunnetage oma hinges seda keskkonda. Siis pöörake tagasi, keerake Lõuka tänavale ning sõitke puude vahelist teed mööda kuni Vabaõhumuuseumi teeni. Ja ikka tunnetage, tunnetage, mida rahulik rohelus teie enesetundega teeb. Kui üldse midagi ei tee, siis tunnen teile südamest kaasa. Kui aga teeb ja te tajute, et ühes kohas on hea ja õnnis olla ja teises kohas tunnete ennast nagu ohutsoonis, siis on teiega kõik korras – teil on jätkuvalt olemas side loodusega. Asi ei ole selles, et infra­struktuuri ei peaks arendama või teid ehitama. Seda peab tegema, kuid nii, et loodust maksimaalselt säästa. Aga Tallinnas on teede ja betooni valamine muutunud mingiks lahk­usuks, mille nimel vannuvad nii keskkonnahävitusametnikud kui ettevõtjad. Rohkem betooni, rohkem rauda! Ümbrus lagedaks! Puud maha! Küll me uued istutame! Kuid need puud, mis istutatakse (kui üldse istutatakse), ei kasva enamiku selle loo lugejate eluajal nii suureks, kui need puud olid, kes Haaberstis maha võeti. Selleks kulub veel pool sajandit. Nad ei kasva ka nii hästi nagu need eelmised, kes said rahulikult oma aega võtta. Midagi kordumatult ilusat ja hädavajalikku on meie elukeskkonnast nii ära võetud, et me seda oma eluajal enam tagasi ei saa. Ja ükskõik kui palju betoonist ringteid või viadukte on siis meie ümber, ei aita see meid mitte üks raas. Meie, inimeste, tulevik sõltub loodusest, mitte betoonist. ",Eesti Ekspress,2017-06-20T21:40:03.000Z,https://ekspress.delfi.ee/areen/priit-hobemagi-mu-suda-nutab-haaberstis-tapetud-puude-parast?id=78601864
Riigivalitsemise ekspert: linnavalitsus kutsus remmelgasaaga ise esile,"Uurimiskeskuse Praxis kodanikuühiskonna ja riigivalitsemise asjatundja Rauno Vinni ütleb, et Haabersti puukaitsjate politseiga minema peletamine oli põhjendatud. Linnavalitsus peab aga mõistma, et kurioosumiks keeranud protesti kutsusid nad mingis mõttes ise esile. Kas see, et puukaitsjaid nüüd politsei abiga remmelga otsast alla koputatati, oli liigne jõu näitamine, või just vastupidi: asjaolu, et varem jõulisemalt ei reageeritud, oli liigne nõrkuse näitamine? Arvan, et enne politsei otsest sekkumist oli vaja täiesti kindel olla, et kas suudetakse kokkulepetega olukord lahendada või mitte. Nüüdseks sai ehitajatel aeg otsa ja protestijad jäid enda sõnumitele truuks. Seega oli näha, et kodanikuaktivistid rahumeelselt lähemal ajal ei loobu, edasi ei olnud enam korrakaitsjate sekkumisele head alternatiivi. Seadusliku jõu kasutamine oli õigustatud. Alati tuleb muidugi tähelepanelik olla, et ei kasutataks liigset jõudu. Kuid kasvõi viimatine politsei korraldusi eiranud mootorratturi teelt välja surumise kaasus näitab, et Eesti avalikkus hoiabki politsei tegevusel hoolsalt silma peal. Nii võib eeldada, et korravalvurid olid tänase operatsiooni läbi mõelnud. Seda eeldust kinnitab asjaolu, et avalik võim oli protestijate ohjeldamiseks välja oli pannud märkimisväärsed ja ehk liigagi suured ressursid.Kindlasti puukaitsjate arvamus on, et võimuesindajad olid liida äkilised, sest keegi pandi isegi raudu. Samas olukord vajas lahendamist ja seaduslik sund on õigustatud, kui muud lahendused on ammendunud. Kas enese millegi külge aheldamine protestivormina võiks Eestis kunagi ka edukalt toimida? Pean siinkohal silmas just kohaliku iseloomuga meeleavaldusi, mitte rahvarohkete protestiliikumiste osana toimuvaid aheldamise-häppeninge. Kas selline puu otsa ronimine võiks ülepea kunagi võiduni viia?Aheldamine on üsna äärmuslik protestivorm, mis on enese huvide kaitsmise sammude reas üks viimaseid. Kui muudel viisidel pole soovitud tulemust saavutatud, siis ei ole väga tõenäoline, et kategooriliste nõudmiste esitamine sihini viib. Loomulikult pole eesmärgi nii saavutamine välistatud, kuid nutikam oleks võimu mõjutada kõikides eelmistes poliitikate loomise ja projektide ettevalmistamise etappides. Kodanike huvikaitse saab olla professionaalsem, aga Tallinna linnas saab ja peab kindlasti ka linnavalitsuse suhtumine ja praktikad muutuma. Inimkesksus ei paista paljudes linna ettevõtmistes olevat kuigi olulisel kohal ja see loob pinnasele sellistele veidi nö üle võlli protestidele. Kesine olukorra juhtimise kvaliteet on märksa tõsisem probleem, kui mõne puu mahavõtmine ühe ristmiku väljaehitamiseks. Mõelge nt Reidi tee juhtumile. Kas keegi julgeb öelda, et linnavõim on käitunud kõigi avatud valitsemise põhimõtete kohaselt? Kardan, et mitte. Kas täna toimunu, politsei sekkumine on kodanikuühiskonnale, tulevasile lokaalseile protestijaile, pigem innustuseks või hirmutuseks?Kodanikuaktivism on vajalik ja normaalne nähtus. Haabersti remmelga juhtum tähistab muuhulgas seda, et meie kaaskodanike vaadete maailm on mitmekesine ja inimesed julgevad oma arvamust avaldada. Mõõdukas ja seadusejärgne jõu kasutamine usutavasti tulevast aktiivsust ei piira. Pigem tahaks tähelepanu juhtida sellele, et praegune juhtum on selle sümptom, et avaliku võimu poolt ei ole inimeste kaasamine tasemel ja ümberkorralduste vajadus pole piisavalt hästi ära seletatud. „Progressi“ kommunikatsioon jätab soovida. Kas Haabersti puukaitsjad tegid midagi täitsa valesti, mida võiks järgmised protestijad teistmoodi teha, et asjal rohkem tulemust oleks?Esiteks – linnavalitsus peaks märksa tundlikumalt suhtuma inimeste tasakaalustatud kaasamisse. Eile näiteks kohalikud korteriühistud ütlesid välja ka oma arvamuse, et ristmiku ehitus on õige. See tähendab, et puukaitsjate arvamus on ka kodanikuühiskonnas üks vaade teiste seas. Kui kaasamise ja teavitamise protsess – ka sellest, miks just ristmik ehitati tehti nii ja mitte teisiti – oleks olnud kvaliteetsem, poleks asi ehk aheldamiseni jõudnud. Teiseks, kodanikuaktivistid peaks samuti nõudma muutusi süsteemi tasandil ehk kohaliku võimu suhtumises ja käitumises. Mida varem probleemidega tegeleda, seda tõenäolisem on nende lahendamine. Kolmandaks tahaks poliitikutele südamele panna, et ühe puu kaitsmise oma valimisvankri ette rakendamine ja ühest iseenesest normaalsest episoodist terve draama õhutamine, ei ole riigimehelik. Tahaks teada, mida võimuesindajad saaks ja peaks tulevikus teist moodi tegema, et sellist olukorda ülepea ennetada.",Delfi,2017-06-27T15:20:16.000Z,https://www.delfi.ee/news/paevauudised/eesti/riigivalitsemise-ekspert-linnavalitsus-kutsus-remmelgasaaga-ise-esile?id=78692674
Guud ja bääd & Nädala sõna: Vaba päeva ei tule,"HALLOO, UFORAADIO! Vikerraadio uueks peatoimetajaks sai Ingrid Peek, kes on tuntud menuka parateadusliku raadiosaate „Hallo, Kosmos!“ autorina. Väike törts UFO-uudiseid igal hommikul ei teeks paha! RAAMATUSÕBER RÕÕMUSTAB! Alates sellest nädalast saab Eesti Rahvusraamatukogust laenutada kuni viis raamatut tavapärase 30 päeva asemel 60 päevaks. Jaanipäeval on niikuinii vihm ja tuul, nii et kähku tuppa lugema!",Eesti Ekspress,2017-06-20T21:40:03.000Z,https://ekspress.delfi.ee/teateid_elust/guud-ja-baad-nadala-sona-vaba-paeva-ei-tule?id=78612036
SUUR PORTREELUGU | Hõberemmelga kaitsesalk – kellest see tegelikult koosneb?,"Eelmisel nädalal Eesti meediamaastikul vaieldamatult ""õitsele löönud"" Haabersti hõberemmelgas edestab oma tähelennu kiiruselt nii mõndagi viimasel ajal esile kerkinud kuulsat nina. Prožektorivalgust nautlev puu pimestab aga oma säraga sedavõrd, et soiku on jäänud inimesed, kes tollest hiigeltaimest sellise fenomeni esialgu üldse tegid. Kes need puukaitsjad siis sellised on? Keskmine meediatarbija võib ehk öelda, et hõberemmelga kaitsesalk koosneb puukallistajatest ja ökofriikidest. Mõistagi võib neil eelarvamustel olla ka tõepõhi all - nii mõnigi puukaitsjatest peabki end puukallistajaks või maausuliseks. Tõsiasi on aga see, et hõberemmelga kaitseks astuvaid inimesi ei saa kategoriseerida vaid kolme märksõna abil. Selleks, et puuaktivistide inimhingedest lähem aimdus saada, võttis Delfi ette külaskäigu intriige tõstatava loodusmonumendi all paiknevasse telklaagrisse. Kuigi esialgu lubas hall taevas vihma, jõudis lõunaks ilm selgineda. Kohale jõudes avanes vaade päikesevanni nautlevatele kehamoodustistele, mis lebasid liikumatult puu kõrval asuval muruplatsil. Nagu eelmise nädala jooksul kohaseks saanud, luusis remmelga oksaharude vahel n-ö uudistevabal puhkehetkel nii mõnigi ajakirjanik, näpus fotoaparaat või kaamera, lootes sündmuste elavnedes esimesena päevakajaliste lugude osaks saada. Esimene inimene, kes lahkelt meile suud paotas, on Tõnis. Tõnis on Õismäe elanik. Dressides ja sandaalides murul patseerides väidab ta, et viibib remmelga all esimest päeva. Mees tõdeb, et õigupoolest oleks tal vaja tööl olla, kuid tundub, et üks palgata jäänud tööpäev ei morjendagi teda nii väga. Olek on tal muhe. Kui küsida Tõniselt tema tausta kohta, muutub mees müstiliselt salapäraseks. Ta mainib, et omab otsekontakti universumiga ning tegeleb seetõttu esoteerikaga. Puu all on ta kohanud palju huvitavaid inimesi, kellega on arutletud energiate ja eelnevate elude teemal – tundub, et see köidab teda vast enamgi kui puu ise. Miks esoteerika? Tõnis väidab, et üheksa aastat tagasi sai ta valgustatuse osaliseks – nimelt omab ta telepaatilisi võimeid. See tähendavat, et tal on võime suhelda telepaatilisel teel nii surnute kui ka elavate hingedega. Surnutega suheldes olevat Tõnis rohkelt infot saanud ka oma eelmiste elude kohta. Küsides, kas ta ka meile oma eelnevaid isikuid avaldada soovib, puikleb ta esmalt veidike vastu. ""Inimesed ei usuks mind, kui ma neile oma eelnevate elude kohta infot avaldaksin,"" ütles ta. Mõningase palumise peale tuleb aga poolenisti pelglikult lõpuks üks nimi: ""Leonardo da Vinci"". Ühe eelnevatest eludest väidab ta olevat end veetnud ka jaapanlasena. Ülejäänud informatsiooni hoiab ta aga kiivalt enda teada. Elatist teenib puukaitsja aga antud olukorras veidike vastuolulisel ametipostil – nimelt kuulub ta tööülesannete hulka kändude juurimine, muru niitmine ja muu taoline haljastusvaldkonda kuuluv töö. Mehel on praeguse olukorra kohta oma arvamus: ""Inimesed vajavad tarbimiseks puitu – sellest saab ökoloogilisi maju, sellest saab tuld… Mina võtan seda kui organidoonorlust peale surma"". Ta on veenunud, et puid võib maha võtta, kuid kui see puu toob kokku mingi kogukonna või saab millegi sümboliks, peaks see alles jääma. Hõberemmelgat saab Tõnise arvates nimetada ka hiiepuuks – kui teistel puudel metsas on ülesandeks loomadele toitu anda ja lindudele pesa pakkuda, siis hõberemmelga ülesandeks on inimesed enda ümber kokku koguda. Puuna, mis suunab inimesi tegema midagi tema säilimise nimel, kujutab ta endast kogukonna loomise alust. Järgmisena hakkab jutt jooksma esialgu oma seisukohtade avaldamisesse tõrksalt suhtunud Paulal. Usaldamatus meedia suhtes kerkis esile arutelus, mil tundus, et pigem intervjueerib tema mind kui mina teda. Paula on kahekümne seitsme aastane hipiliku välimusega rahulik hing, kes on jupiti veetnud hõberemmelga all kolme nädala jooksul ühe nädala jagu päevi. Tallinnas sündinud ja elanud, kuid aasta eest Taevaskoja lähistele Moostesse pagenud naine mainib, et pole aasta jooksul nii palju linnas olnudki kui praeguse hõberemmelga intsidendi puhul. Elatist teenib Paula noorsootööga. Puud kaitsma tulles liikus ta Lõuna-Eestist Tallinnasse hääletades. Ka tööl kohalikus noortekeskuses käib ta iga päev hääletades. Paula elab olevikus. Kõik, mis ta teeb ja räägib, leiab aset siin ja praegu, miski pole ette planeeritud. Kui palun tal mõnda eelnevalt öeldud lauset korrata, sõnab ta takuseid juukseid sasides, et enam ei mäletagi, kuna ta räägib alati hetkes. Küsimusele ""Miks sa siin oled?"" vastab ta pika aruteluga – räägib, kuidas tema praeguses elukohas langetatakse Taevaskoja kõrval ürgmetsa, selgitab oma veendumusi ning väljendab seisukohti, mis ta siinsesse hetke toonud on. ""Mulle iseenesest ei meeldi siin ""loomaaias"" puuris istuda, aga kui mina seda ei tee, siis kes?"" küsib ta mõtlikult, viidates remmelgat piiravatele metallist aedadele. ""Inimesed käivad karjumas ja mõnitamas, aga ma ei kavatse küll seetõttu oma seisukohti muuta,"" lisab ta. Lisaks tunneb naine, et kui teda poleks siin puud kaitsmas, oleks ta tagantjärele täiel määral vastutav selle eest, mis toimuma hakkab. ""Inimesed ei mõista, et tuleb elada loodusega sümbioosis,"" märgib Paula. ""Tullakse meile siia ütlema: ""Inimesena ma saan teist aru, aga…"" – no kes sa siis oled? Robot?"" märgib ta teravalt. Paulal on kodukoha metsa langetamisest ja Paldiski maantee raietalgute jälgimisest tekkinud tõsine küsimus: ""Kas Eesti ikka omab EL-i liikmena õigust oma metsa üle?"" Tema silmis on kohutav, kuidas kodumaise vara suhtes käitutakse. Teleekraanidelt hõberemmelga saaga kaadrites silma jäänud pulstunud habemega Mati lamab kaua maas. Segada ka päris ei julge, vaatan ta kaaslaste poole pika pilguga ning nende poolt tuleb vastuseks: ""Ära teda praegu küll sega. Uni on püha, seda ei tohi katkestada."" Peagi aga Mati virgub. Tõuseb aeglaselt istukile, viib mõnda aega läbi hommikuvenitusi ning tuleb julgel, kuid rahulikul sammul minu poole ning ütleb: ""Ma tulen tagasi, aga praegu keha kutsub. Keha tuleb kuulata."" Tema ""keha kuulamist"" oodates jõuan juttu ajada nii mõnegi telkimisplatsile pilku peale viskava Õismäe elanikuga. Lõpuks on aga mees tagasi, nägu naerul ja hing rahul. Oma taustast räägib ta nii palju, et on päris mitu viimast aastat pühendanud joogale. Mati tundvat aurasid ja energiaväljasid – ka puu energiaväli on tema jaoks tajutav juba kolme meetri kauguselt. Palus ka mul käe vastu puukoort panna. Mina ei tundnud midagi. Suureks märksõnaks tema tegevuses on ""konsensuste ja koosviibimiste loomine"". Enda sõnul on ta ka siin oma oskusi rakendanud: ""Kasvõi tol päeval, mil lubati puud maha võtma tulla – üks ajakirjanik oli siin, palus luba meie istumist live’is üle kanda,"" meenutab ta rahus. ""Palusime tal ringi istuda, meiega koos olemist nautida ning siis hiljem hääletasime omakeskis ülekande suhtes."" Mati pidas läbirääkimisi ka ehitustöölistega, kes tulid remmelgale teist tara ümber panema. Konsensus tähendas, et sõidutee ja kortermajade poolelt jäi tara panemata, kuid teised kaks külge jäid kinni. Mati näeb selles positiivset märki: ""See tara kaitseb meid ehitustööde eest."" Külgedelt on puukaitsjad justkui avatud välismaailmale ja toetajatele, kuid suletud otsad aitavad neil ignoreerida ehitusplatsil toimuvat. Kui küsida, milline võiks tema silmis olla lahendus, hakkab ta õhinal seletama: ""Näed neid kahte platsi siin hõberemmelga kõrval, kust puud on maha võetud? Teeme siia parklad! Teeme siia parklad, et inimesed saaksid linna kohale tulla, oma auto siia parkida ning siis ühistranspordi või Taxifyga kesklinna jõuda."" Ta arvab, et siis väheneks ummikute suurus ning Paldiski maanteed ei tulekski oluliselt ümber ehitada. Ise on Mati aga jalgrattamees. Kui ilm vähegi lubab, kõnnib ta ringi paljajalu. Erki näol on tegemist mõnel määral puukaitsjate reklaamnäoga – puud kallistav blondi peaga poiss pole ilmselt Delfi lugejatele võõras vaatepilt. Nagu jutuajamisest selgub, oli Erki jaoks tegemist meediaga tegelemiseks soodsa päevaga – ta sõnas, et minuga rääkides leiab aset juba kolmas intervjuu. Erki on 22-aastane uneleva välimusega noormees, kes avastas oma loodust armastava natuuri ülikoolis IT-d õppides. ""Elasin mõned aastad tagasi tavalise Eesti noormehe elurütmis – käisin kaitseväes, sain ülikooli sisse, läksin õppima…"" meenutab Erki näppudega muru katkudes. ""Ülikoolis aga hakkasin tundma, et kiskus rutiinseks. Säde kadus – tahtsin seda hakata taastama.""Seetõttu hakkas ta süvenema igasugustesse teemadesse, jõudes ringiga lõpuks looduse juurde. Kuigi probleeme on maailmas tema sõnul palju, otsustas ta hakata tegelema põllumajandusega. ""Praegu on põllumajandus jätkusuutmatu – meil mürgitatakse väetades taimi kolme erineva mineraaliga,"" väidab ta. ""Selle alternatiiviks sobiks hästi permakultuur – niiviisi on võimalik toituda harmoonias loodusega."" Hõberemmelga kaitsmine etendab tema silmis sündmust, mis annab nii-öelda ""loodusvõõrastele"" inimestele impulsi, nägemaks ja mõistmaks inimeste ja looduse koostöö olulisust. Kuna puukaitsjatele heidetakse ette ""progressi pidurdamist"", siis vaidleb Erki vastu: ""Me ei pidurda progressi, ka meie tahame liikuda arengu suunas."" Neljast jutuajamisest kolm lõppesid kallistustega ning Mati puhul ka ühe mopsaka põsemusiga, mille peale ütles ta naljatlevalt: ""Nüüd sind ahistatakse ka veel, eksole!"" Mati õhkas varem, et kõik kohtumised peaksid algama kallistusega. Tuleb märkida, et puukaitsjate kaisutused on oluliselt pikemad ja intensiivsemad kui ""tavakodanike"" omad. Sealt õhkub midagi, millest töökate inimeste igapäevaelus kõvasti puudu jääb. Puust on kujunenud juba mõningal määral midagi kodu taolist. Oksaharud kaitsevad väliste pilkude eest, laagrilistest on maapinda sissetallatud rajad ning asukad käivadki siin ringi, nagu oleks tegemist oma koduga. Kuivõrd kauaks seda eluaset siin jätkub – eks aeg näita.",Delfi,2017-06-20T15:42:14.000Z,https://www.delfi.ee/news/paevauudised/eesti/suur-portreelugu-hoberemmelga-kaitsesalk-kellest-see-tegelikult-koosneb?id=78627288
Urmas Sõõrumaa teeb kohalikeks valimisteks oma valimisliidu,"Eesti Olümpiakomitee juht ja suurärimees Urmas Sõõrumaa lubab sügisestel kohalike omavalitsuste valimisel Tallinna linnas välja tulla oma nimekirjaga. Üheks potentsiaalseks nimekirja kuuluvaks inimeseks on ärimees Jüri Mõis. Eesti Olümpiakomitee president, ettevõtja Urmas Sõõrumaa kavatseb Tallinnas kohalikeks valimisteks kokku panna oma valimisliidu, kinnitas Sõõrumaa Delfile. Tema sõnul on ta suhelnud kümmekonna inimesega ning tõuke selleks ideeks andis talle Jüri Mõis, kes ""tuletas meelde kohalikus elus kaasarääkimise olulisust"" ja tõenäoliselt Sõõrumaaga samas liidus kandideerib. Sõõrumaa küll teisi mõttekaaslaste nimesid ei nimetanud, kuid ütles, et tegemist on pigem oma ala spetsialistidega - kirjanikud, kunstnikud, advokaadid, arstid. ""Eesmärk pole mitte massi korjata, vaid märksõnaks on tegus inimene,"" rääkis Sõõrumaa. ""Meil on veel paar kuud aega ja eks mõtleme ja arutame. Olen seda varem ka öelnud, et mind on ju korduvalt erakondadesse kutsutud, eks ka nüüd. Aga juba praegu tugevalt jalgadel seisvatel erakondadel pole ju tegelikult mind vaja. No milleks mind vaja oleks? Ma ei tahaks seda ise ka, tahan pigem siiralt ja ausalt elusse suhtuda ja öelda otse, mida mõtlen,"" jutustas Sõõrumaa. Ta rõhutas, et poliitikas on puudus ikkagi pikast visioonist, sest poliitikud, kelle mandaat kestab mõne aasta, on midagi lubanud ja peavad siis seda kiirelt ellu viima, et järgmises valimistsüklis edukas olla. ""Ma pooldan koguda enda ümber inimesi, kes mõtleksid ka lastelastele. Samuti on oluline rahva käest arvamuse küsimine, puudutab see siis haridust või teede rajamist või minu pärast kasvõi puude maha võtmist,"" ütles Sõõrumaa ilmselt viitega Haabersti teeremondile ette jäänud hõberemmelga jandile. Samas nendib Sõõrumaa, et Tallinna linn on suhteliselt hästi arenenud. ""Kuigi sõimatakse, et linnavalitsus on korruptiivne jms, siis endistest N.Liidu riikidest teist nii vähe korruptiivset riiki kui Eesti ei leiagi. Teine asi on see kui üks erakond on nii kaua võimul olnud - seda peaks muidugi tagasi pöörama. Ning efektiivsust on vaja veelgi parandada. Me oleme väike riik ja peame tegema asju efektiivsemalt."" Sõõrumaa on tuntud ka oma heldete annetuste poolest nii Reformierakonnale kui Keskerakonnale. Ka nüüd ei välistanud Sõõrumaa erakondadele annetamist. ""Septembrini on veel aega, aga... ei välista annetamist."" Kõrvalt võib tekkida ka küsimus, kas Edgar Savisaar võiks Sõõrumaa nimekirjas kandideerida. Teatavasti on nad alati hästi läbi saanud. Sõõrumaa puhkeb selle spekulatsiooni peale naerma. ""Savisaar on mu jaoks liiga suur tükk!"" Eile ütles Jüri Mõis Ärilehele, et kandideerib kindlasti Tallinnas kohalikel valimistel ning et tal on tekkinud hea mõistmine Reformierakonnaga, aga kaalub ka valimisliidu varianti. ""Olen otsekohene inimene. Kui ma praegu täpselt teaksin, siis ütleksin, aga kindlasti kandideerin."" Mõis tunnistas Ärilehele ka seda, et just tema oli see, kes Erakonnale Eestimaa Rohelised pakkus tehingut, et rahastab nende valimiskampaaniat, vastu soovib aga seda, et rohelised hakkaksid Rail Balticu pooldajaks. ""See on ju teada, et otsin mõttekaaslasi, et valimistel kandideerida. Käin oma rahapakiga ringi. Kaks nädalat tagasi saatsin nende uuele juhile e-kirja ja saime kokku. Minu tingimus oli, et nad käituksid nii nagu rohelised mujal maailmas - oleks raudtee poolt ja autostumise vastu. Et saan nad ära veenda või näidata, et neil on tehtud näpuviga,"" meenutas Mõis. Ta ütleb, et käis ju ka EKRE jutul, mis on kõigile teada. Seal heitis ta ette nende ELi-vastasust. „Ka EKRE võiks nüüd öelda, et üritasin neid ära osta,"" ütles Mõis. Urmas Sõõrumaa valiti EOK juhiks 15. aprillil 2016. Ta edestas valimistel napilt keskerakondlast Jüri Ratast.",Ärileht,2017-06-20T08:18:58.000Z,https://arileht.delfi.ee/news/uudised/urmas-soorumaa-teeb-kohalikeks-valimisteks-oma-valimisliidu?id=78619016
Siim Tuisk: puukaitsjad jätsid oma võimalused kasutamata,"Kas Õismäel vana remmelgat kaitsnud aktivistid lähevad ajalukku looduskaitsekangelaste või puus kõlkuvate klounidena? Kodanikuühiskonna asjatundja ja aktivist, SDE liige Siim Tuisk usub, et laias laastus tegi puukaitsjate aktisoon ühiskonnale head, olgugi, et lõppeb see siiski puu mahavõtmisega. ""Nad juhtisid tähelepanu olulisele teemale, inimesed hakkasid rohkem enda ümber ringi vaatama,"" ütles Tuisk Delfile. Näiteks tekkis internetti veebikülg tallinnraiub.ee, mis koondab endasse avaliku info raielubade kohta. Samas tegid kõik klounaadiks pööranud protsessis osalenud Tuisu sõnul vigu, mille vältimisel võinuks aktsioonist tõusev tulu suuremgi olla. ""Puukaitsjad tegid suure hulga asju õigesti, nad suutsid hoida suurt meedia tähelepanu ja oma sõnumit edastada,"" ütles Tuisk. Ilma organisatsioonita, ilma eelnevate kokkulepete ja tööjaotuseta tegutseva rühma kohta on see tubli saavutus, ent potentsiaalsed võimalused jäid ära kasutamata. Puukaitsjail ei tekkinud oma platvormi, neil polnud võimalik oma sõnumit oma toetajaile otse edastada, ehkki piisanuks kasvõi Facebooki leheküljest või Twitteri kontost. Sellise kanali puudumine näitab, et puukaitsjad polnud oma tegevust läbi mõelnud, neil polnud pikaajalist plaani. Aga mis siis saab, kui te kaotate? Tuisu sõnul pidanuks nad ka oma toetajate ootusi paremini suunama ning kohe alguses avalikkusele ütlema, mis siis saab, kui puu ikkagi maha võetakse, mis on järgmine samm? Selline kogu panga peale mängimine, kus võimalik on ainult triumfaalne võit või täielik põrumine, võib lõpuks toetajad aktivistide vastu pöörata: milleks kogu see tants ja trummilöömine, te ju kaotasite? See teeb pisut raskemaks ka järgmiste lokaalse iseloomuga protestijate elu, mingis mõttes peavad kõik järgmised aktivistid vastutama ka eelnenute ebaõnnestumiste eest. Või kui kogu panga peale põrutada, siis tuleks ka avalikkusele öelda, et miks just nii, miks ei sobi kokkuleppeid võimaldavad strateegiad? Potentsiaal jäi tema hinnangul kasutamata selleski mõttes, et korralikult organiseerudes võinuks sealt puu alt peale hakata tõsisem liikumine, mis ühiskonda märgatavalt paremaks muudab. Mõne tunni eest tuli Õismäele politsei, kes asus nädalaid tiksunud laagrit jõuga laiali ajama. Tuisk ei usu, et politsei sekkumine võiks järgmisi protestijaid pelutada – politsei ei tulnud kohe, ja saabudeski ei kasutatud ju mingit agressiivset Lukašenka-taktikat, kedagi ei pekstud kumminuiaga, pisargaasigi ei lastud. Pikka ooteaega enne jõuametnike sekkumist ei saa Tuisu hinnangul ka võimukandjate nõrkuseks pidada. Kui kohalikule omavalitsusele midagi ette heita, siis info jagamisest hoidumist. ""Jättes andmata hinnangu puukaitsjate tegevuse mõttekusele – linnavalitus võinuks siiski avalikkusele öelda, miks nad on otsustanud, et mingeid läbirääkimisi selle rühmaga ei peeta, miks nad ei pea nende seisukohti relevantseiks,"" ütles Tuisk. Võib õnnestuda küll Tuisk usub, et ehkki Õismäe puu võetakse maha, on sellisel rohujuuretasandil protestivormil Eestis mõjukust küll. Tema meelest tasub mõelda kasvõi Nabala-Tuhala looduskaitseala moodustamise peale, mis algas ju samuti inimeste protestist, ükskõik, kas pidada seda looduskaitseala vajalikuks või mitte.",Delfi,2017-06-27T10:44:06.000Z,https://www.delfi.ee/news/paevauudised/eesti/siim-tuisk-puukaitsjad-jatsid-oma-voimalused-kasutamata?id=78691940
Keskerakondlasest linnaosavanem: puukaitsjad täidavad poliitilist tellimust ega nurja Haabersti positiivset tulevikuviooni,"Viimastel päevadel on pälvinud teenimatult suurt tähelepanu sõjakalt meelestatud grupp, mis nn hõberemmelga kaitsmise sildi all püüab pärssida Haabersti ringristmiku ehitust. Keskkonnakaitse mõtet labastava tegevuse taga võib aimata poliitilist tellimust neilt jõududelt, kellele Tallinna tasakaalustatud areng vastukarva. On valijate otsustada, kas avalikult seadusi eiravale käitumisele üles kutsuvate riigikogulaste mandaati järgmistel valimistel pikendada või soovime end seadusloomes esindama Eesti kui õigusriigi põhimõtteid järgivaid poliitikuid. Ent asja juurde! Haabersti eritasandiline ristmik pole pelgalt liikluslahendus Haabersti ringristmiku rekonstrueerimine eritasandiliseks liiklussõlmeks ei toimu üksnes selleks, et lühendada autodele linnapääsul hommikust sõiduaega poolelt tunnilt kümnele minutile, vaid lisaks liiklusolude parandamisele on käivitunud suurprojektil muid olulisi eesmärke. Esmalt vähendab seisakute ja ummikutevaba ristmik oluliselt piirkonna transpordisaastet. Paneb imestama, kuidas end rohelise mõtteviisi kandjatena tutvustavad tegelased ei suuda aduda suurt pilti ning üritavad keskkonnahoiule suunatud arendust nurjata, tuues ettekäändeks demagoogiliste võtete abil märgiliseks muudetud puu. Teiseks on sujuvama liikluse tagamine eelduseks liiklussõlme mõjualasse jäävate ning kodulähedasi töökohti pakkuvate ettevõtete tekkele. Paraneb piirkonna funktsionaalsus ning selle väärtus elupaigana. Uued töökohad, kodulähedane teenindus, puhtam keskkond on ringristmiku rekonstrueerimise laiem eesmärk ning selle vastu võitlemine reedab analüüsivõime puudumist või labast pahatahtlikkust. Poliitika ja elu on kompromisside kunst, kompromissitus aga anarhismi tööriist. Vaevalt soovib meist keegi tõsimeeli, et seadustele vastanduvad meeleolud ja politsei korralduste tahtlik eiramine võimust võtaksid. Haaberstist saab multifunktsionaalne linnaosa Selle aasta 20. aprillil kehtestatud linnaosa üldplaneering näeb peamiste ülesannetena olemasolevate paneelhoonete rekonstrueerimist kaasaegsetele normidele vastavateks elamuteks, vabadele aladele kvaliteetse elukeskkonnaga asumite rajamist ning linnaruumi tihendamist toitlustuse-kaubanduse ning kodulähedasi töökohti pakkuvate ettevõtetega. See on ainuvõimalik tee, säilitamaks Haabersti konkurentsivõimet elupaigana, et jätkuks elanikkonna noorenemine, millega oleme seni teiste Tallinna linnaosade seas silma paistnud. Eraldi viitab üldplaneering vajadusele luua linnaosale kiirem ligipääs nii ühis- kui muule transpordile, kuna just liikluslahenduste mahajäämus piirab Haabersti, kui Tallinna suurima meelelahutuskeskuse potentsiaali realiseerumist. Ringristmiku valmimisega see takistus kõrvaldatakse, sest lisaks sujuvale autoliiklusele, tagab eritasandiline pidevläbilaskega ristmik ka mugavama ühistranspordi, mille tarbeks tuleb eraldi rada kuni kesklinnani. Haaberstis asuvad Saku Suurhall, Škoda jäähall, My Fitnessi spordiklubi, Rocca al Mare kaubanduskeskus, Rocca al Mare tennisekeskus, Eesti Vabaõhumuuseum ja Tallinna loomaaed. Sujuvam ühendus tõstab nende külastatavust ning suurendab erinevate kultuurisündmuste arvu, mis omakorda loob eelduse kultuuriürituste külastajate tarbeks uute toitlustus- ja teenindusettevõtete avamiseks. Hetkel pole Haabersti varustatus töökohtadega kiita. Vaid 24% elanikest töötab oma linnaosas, 33% Haabersti inimestest sõidab tööpäeviti ametisse kesklinna ning 17% Mustamäele. See olukord peab lähiajal muutuma, sest linnaosade taristu tihendamine, eesmärgiga muuta need multifunktsionaalseteks keskusteks, on Tallinna arenguvisiooni läbiv teema.Haabersti üldplaneeringus on pööratud tähelepanu Astangu ja Mäekalda potentsiaalile uute tööstusparkide asukohana. Paranev transpordiühendus soosib nende projektide käivitumist ning kodulähedaste töökohtade loomist. Haabersti elanikud toetavad liiklussõlme kiiret väljaehitamist 2/3 Haaberstist on seni toiminud monofunktsionaalsena. Üldplaneeringu põhjalik analüüs eri tasandi ja ülesannetega keskuste funktsioonidest ning arengusuundadest, peegeldab linnaosa elanike ootusi kodulähedaste kaubandus ja teenindusvõimaluste suhtes. Üldplaneeringu menetlemisega kaasnenud arutelud ning Positiivse Tallinna ideekorje on andnud põhjaliku informatiivse tausta, mis võimaldab lähiaastatel arendada Haaberstit kui mitmekülgset autonoomselt toimivat asumit. See omakorda muudab oluliselt linnaosa elanike käitumismudelit. Kodulähedased töökohad ning kaubandus-, teenindus- ja meelelahutusasutused võimaldavad inimestele pühendada rohkem aega perekonnale ning sõpradega suhelda, tegeleda hobidega või viibida looduses. Ka sellele on mõeldud. Täienevad sportimisvõimalused, lisandub kvaliteetseid puhkealasid ning renoveeritakse spordiplatse ja täiendatakse mänguväljakute inventari. Aga esimese arengut käivitava sammuna ehitame valmis eritasandilise Haabersti ristmiku. Katse korrata vana paju abil kunagist hõlmikpuu sündroomi ei suuda Haabersti positiivset tulevikuvisiooni nurjata, ükskõik kui vastukarva see mõnele vähemusgrupile on. Arvestada tuleb sellega, mida Haabersti elanikud tahavad ja soovivad. Haaberstilaste valdav enamus soovib ringristmiku kiiret valmimist ja elukeskkonna võimaluste avardumist. Sellest lähtumegi.",Eesti Päevaleht,2017-06-19T15:56:23.000Z,https://epl.delfi.ee/arvamus/keskerakondlasest-linnaosavanem-puukaitsjad-taidavad-poliitilist-tellimust-ega-nurja-haabersti-positiivset-tulevikuviooni?id=78613660
Paju või remmelgas - miks üht ja sama puud kahe erineva nimega kutsutakse?,"Viimase paari nädala üheks läbivaks meediakangelaseks on tõusnud Haabersti hõberemmelgas, mida tee-ehitajad maha võtta soovivad ja mille langetamise vastu teisalt tuliselt protesteeritud on. Et puud on nimetatud nii pajuks, remmelgaks, hõbepajuks kui hõberemmelgaks, on põhjendatud küsimus, et milline täpselt paju ja remmelga vahe on. Tallinna botaanikaaia dendroloog Olev Abner ütleb, et ta on oma õpilastele selgitanud, et remmelgas on puukujuline paju ja paju omakorda põõsakujuline remmelgas. Taimeliik iseenesest on sama. ""Tegemist on keelelise traditsiooniga jagada perekonna paju (Salix) liigid pajudeks ja remmelgateks,"" selgitab Abner. ""Kõrgeks kasvamise võimega ehk suurekasvulisi (kõrgus üle 10 m) pajusid on hakatud remmelgateks nimetama. Alati kõrgeks kasvamise võime ei realiseeru, eriti raagremmelga puhul, mis tihti on ka paljuharulised 5–7 m kõrgused põõsad. Puu ja põõsa vahel selget piiri ei ole. Puuks peetakse jämedaks kasvava tüve või väheste harudega puittaime, mis üldjuhul haruneb maapinnast kõrgemal. Põõsad harunevad maapinna lähedal ja on tavaliselt paljuharulised."" Eestis on neli kodumaist remmelgaliiki (see tähendab sellist, mis on siia juba enne 1750. aastat jõudnud ja looduses omapäi levivad). Need on hõberemmelgas (Salix alba), mille looduslik levila on Lõuna-Eestis suurte jõgede kallastel. Hõberemmelgas on sage haljastustaim ka kuivemates paikades. Teiseks raagremmelgas (Salix caprea), mis on kõikjal Eestis pioneerliik ja metsa (taas)tekkel tähtis liik, ütleb Abner. Kolmandaks raudremmelgas (Salix pentandra). See puu kasvab tihti liigniisketes paikades (nii jõgede kui ojade ja kraavide ümber, madalsoode servades jm). Ja neljandaks rabe remmelgas (Salix fragilis) – paiguti suurte jõgede kallastel. Sagedasem Lääne- ja Lõuna-Eestis. Abner lisab, et haljastuses kohtab viimasel ajal rabedat remmelgat harva (viimati istutati liiki haljasaladele rohkem tsaariaja lõpus ja esimesel vabariigi perioodil ning need puud on enamuses langetatud või murdunud). Haljastuses kasutatakse palju rabeda remmelga ümara võraga sorti ’Bullata’ (keraremmelgat). Selle puu algkodumaa on Kaukaasia, aga liik on siia jõudnud aastasadade eest ja kodunenud. Paljuneb peamiselt okste juurdumise teel. Abner lisab, et haljastuses on küllaltki sage hõberemmelga ja rabe remmelga hübriid, mis on saanud oma nimegi – punakas remmelgas (Salix xrubens).",Forte,2017-06-19T12:10:01.000Z,https://forte.delfi.ee/news/maa/paju-voi-remmelgas-miks-uht-ja-sama-puud-kahe-erineva-nimega-kutsutakse?id=78610370
"FOTOD | Vaikus enne tormi: puukaitsjad on veendunud, et hommikul on politsei jälle kohal","Telklaagris elavad keskkonnaaktivistid arvavad, et tõenäoliselt tuleb homme varahommikul politsei kohale, et nad laiali ajada. Reedel käisid Haaberstis kohal politseinikud koos kommunaalameti esindajaga ja andsid looduskaitsjatele korralduse hõberemmelga juurest lahkuda. Praeguseks on edasised sammud siiski edasi lükkunud.",Delfi,2017-06-18T18:35:47.000Z,https://www.delfi.ee/news/paevauudised/eesti/fotod-vaikus-enne-tormi-puukaitsjad-on-veendunud-et-hommikul-on-politsei-jalle-kohal?id=78602392
"Peeter Ernits kärast Haabersti remmelga ümber: toore jõuga kaugele ei jõua, võtame aja maha","Mina avastasin Haabersti hõberemmelga täiesti juhuslikult 29. mai õhtupoolikul. Haabersti ristmiku ümbrus meenutas toona hiiglaslikku raielanki ja lugematud kännud valendasid. Kortermajad, mille akende all olid äsja kohisenud kenad puud olid äkitselt otsekui alasti kistud. Selle asemel kõrgusid palgivirnad. Viimasel ajal tüüpiliseks saanud pilt, kus teede ääres haigutavad hiiglaslikud raiesmikud ja teeservi palistavad palgivirnad oli jõudnud viimaks ka pealinna. Kõige selle keskel kõrgus üks hiiglaslik puu mõne lähema kaaslase seltsis. Toona painas mind üks asi. Mõtlesin pidevalt sellele, et kohe kohe tuleb mul riigikogus hakata metsaseadust muutma mille tulemusena hakatakse raiuma juba 60 aastaseid kuusikuid. Mulle see plaan ei istunud ja ma teadsin, et vaatamata sellele et isegi keskkonnakomisjoni juhid on vastu üritavad metsatöösturid seaduseparandust ometi läbi suruda. Ma peatasin tol õhtul auto, astusin suure puu juurde ja sain tuttavaks särasilmsete inimestega kes olid tema varju oma laagri püstitanud. See seltskond särasilmseid noori inimesi oli otsustanud suurt puud iga hinnaga kaitsta. Vegard, siinsamas Õismäel elav Norra kuningriigi alam, valdas olukorda täielikult. Vegard näitas mulle ringristmiku rekonstrueerimise plaane, andis ülevaate sündmuste käigust ning näitas erinevaid dokumente, nende hulgas raieluba. Kuigi raieluba oli antud 795 puu maharaiumiseks, oli Vegard lugenud üle, et tegelikult oli selleks hetkeks maha raiutud tervelt 223 puud rohkem. Šokeerituna helistasin kohemaid peaminister Jüri Ratasele. Kellele veel kui mitte temale! Oli ju just Jüri see mees, kes toonase Tallinna linnapeana algatas üleeuroopalise roheliste pealinnade liikumise. See suurepärane algatus on tänaseks teoks saanud ja elab oma elu.Roheline pealinn tähendab aga seda, et siin osatakse linna sedasi arendada. Arvestatakse ka linnapuudega, liiati veel selliste hiidudega nagu Haaberstis. Alles see oli, kui Tallinn kuulutati Euroopa puupealinnaks. Seisin Niguliste kiriku kõrval kasvava Kelchi hiidpärna juures ja vaatasin, kuidas abilinnapea Arvo Sarapuu kõrge tiitli vastu võttis. Ma olin selle üle uhke ja vaatasin selleks puhuks seitsme meetri raadiuses ümber hiidpuu valmistatud sepisaeda. Tänaseks on sellest möödas vaid kaks aastat… Jüri oli parasjagu Küprose visiidil, kuid helistas kohe tagasi ja soovitas tegevlinnapea Taavi Aasaga rääkida. Helistasin ka temale. 6. juunil kirjutas mulle Tallinna keskkonnaameti juhataja Relo Ligi, et algselt pidi hiidremmelgas alles jääma. Keskkonnaameti juht tunnistas mulle et kuigi haljastuslikus hinnangus oli hiidremmelgas hinnatud III klassi avastasid nemad, et puu on tegelikult palju paremas seisundis. Kaks nimekat eksperti- Olav Abner ja Hendrik Relve olid selleks ajaks oma sõna öelnud. Mõlemad kinnitasid, et vaatamata soliidsele eale on puu hea tervise juures ja tuleks kaitse alla võtta. ""Kaaludes selle puu esteetilist, maastikulist ja kultuurilist väärtust (kõrge hinnang kohalike elanike silmis) tuleks tõsiselt kaaluda ta looduskaitse alla võtmist kohalikul tasandil,"" teatas keskkonnaamet ekspertiisile tuginedes. Oli 9. Juuni. Mida rohkem ma hiidremmelgaga tegelesin, seda jäisemaks suhtumine muutus. Linnaisade suhtumine oli läbi ja lõhki tehnokraatlik. Mis kuradi puu, see sureb niikuinii paarikümne aasta pärast, võtame maha, kisume ka juured välja ning istutame kümme uut puud asemele. Kui projekt näeb ette, et tee läheb siit, siis raiume puu maha, olgu ta või hiidsuur ja kui eksperdid soovitavad ta hoopis kaitse alla võtta. Projekt on olemas, kooskõlastused olemas, lepingud sõlmitud ja tööd käivad. ""Sina ja mina sureme ka,"" püüdsin vastu vaielda. ""Sellise loogika järgi võiks meid juba täna ära tappa. Vaata, kui palju vanainimesi liigub tänavatel ringi.“ Pärast seda, kui ma asusin Haabersti hiidremmelga kaitsele keskkonnaamet enam minu pärimistele ei vastanud. Ma saan neist suurepäraselt aru. Kuigi nende meelest peaks hiidpuu kaitse alla võtma tuleb samas ju oma leivaisadele alluda. Omal ajal avaldas Urmas Roht artikli pealkirjaga ""Mis maksab puu linnas?“ Puud, mis on näinud aegu kaugelt enam kui meie, on suutnud hakata stressirohkes keskkonnas kasvama ning suutnud ka sellistes tingimustes vaatamata kõigele kestma jääda – neil pole hinda. Nad on hindamatud selles mõttes, nagu me ei saa nimetada õiglast hinda puhtale õhule, vaikusele, päikesepaistele. Samamoodi ei saa me üles lugeda kõiki linnapuude olulisi ja väärtuslikke omadusi. See on nagu arvude lõpmatus, kus alati võib lisada nimetatud Kuigi nimekas dendroloog kirjutas selle üheksa aastat tagasi sobib see ka tänasesse päeva. ""Ikka ja jälle tuleb puutuda kokku tehnokraatliku suhtumisega linnapuudesse, mis hakkavad kusagil kellegi plaanidele ette jääma. Plaanidele, mis on visandatud kopa ja buldooseri mõõtu silmas pidades.. Neisse plaanidesse ei kipu mahtuma kiuslikud linnapuud. Üks laiavõraline, terve ja heakasvuline linnapuu on kaugelt enam väärt kui sajad noored mõnemeetrise võraga noored puud. Sellise vana puu mahavõtmisel ei ole tõsiseltvõetavad jutud, et kuhugi mujale istutatakse kas või kümmekond või sada uut puud asemele. Sellist juttu võib lobiseda vaid kergeusklikele inimestele üldsuse maharahustamiseks,"" rõhutas linnapuude suurimaid asjatundjaid. ""Linna stressirohkes, vingugaasirikkas, mulla halva õhustatuse ja niiskustingimuste juures on noori puid kasvama saada äärmiselt problemaatiline. Harva on noortele puudele antud linnas suureks sirguda. Kui linnapuud ei kujuta enesest tõsist ohtu inimeste elule ja tervisele ning varale, on vale neile varakult kallale kippuda. Laskem neil väärikalt vananeda, sest nad teevad seda üsna sarnaselt meiegi vananemisega! Puud on mõnikord uskumatult visad ja püsivad vaatamata näiliselt kehvale seisundile veel aastaid ning aastakümneid elujõulistena. Milleks kippuda enneaegu sündmustest ette ja teha lõplikke otsuseid. Linnapuud on meie kaaslinlased ja selliselt tuleks neisse ka suhtuda.“ Mida ma peaks eelnevast lähtudes arvama Tallinna linna plaanist, et enam kui tuhande maharaiutud puu asemele istutakse vaid 287 uut? Sellest ajast kui ma Haabersti hiidremmelgaga esimest korda tutvusin on möödas kolm nädalalt. Seni tundmatust hiiust on selle ajaga saanud superstaar, Mida täna ikkagi teha? Arvestades kujunenud olukorda, kus dendroloogid ja pealinna keskkonnaamet soovitavad väärikas puu kaitse alla võtta, kus tuhanded inimesed jälgivad murega hiidpuu saatust ja kus litsentseeritud puudelangetajad- arboristid on otsustanud et nemad uhke ja terve puu langetamisega oma käsi ei määri tuleks täna aeg maha võtta ja püüda leida kompromiss. See pole Reidi tee, kus kõik võimalused on ammendatud ja teelaiendus on ainus arukas võimalus. Haabersti hiidpaju naabruses on vaba maad nii et tapab ja tema ellu jätmise nimel väikse kaare tegemine poleks kuigi raske...Tõsi, ametnikele toob see puhkustehooaja hakul tööd juurde ja lihtsam on korrutada et midagi teha ei saa. Ma olen kindlalt seda meelt, et Haabersti ristmik tuleb korda teha, kuid sama kindlalt ka seda meelt, et mitte iga hinnaga. Toore jõuga, liiati veel valimiste aastal kaugele ei jõua. Liiati kui hiidpuu saatust jälgivad täna tuhanded ja tuhanded. Mentaliteet, et ""raiume maha – kasvab uus! Tarbime ära – võtame mujalt järgmise!"" on ajast ja arust. Liiati veel linnas mis püüdleb roheliseks pealinnaks ja kandis alles äsja Euroopa puupealinna tiitlit.""Püüdkem planeerides ja rajades veidi rohkem mõelda ning alternatiive otsida, et rajatised saaks rajatud ja põlispuud linnas jääks kasvama. Miks ei ole püütud kompromissi leida. Et teelaiendus saaks tehtud ja väärikas puu jääks elama, Võimalused selleks ju olid?""Need viimased read kuuluvad Urmas Rohule ja on kirja pandud juba aastal 2008. Kordan taas, võtame korraks aja maha. Veel ei ole hilja.",Eesti Päevaleht,2017-06-18T12:36:51.000Z,https://epl.delfi.ee/arvamus/peeter-ernits-karast-haabersti-remmelga-umber-toore-jouga-kaugele-ei-joua-votame-aja-maha?id=78600082
Puukaitsjad on endiselt Haabersti hõberemmelga juures valvepostil,"Üks Delfi lugeja käis hommikul remmelga juures ning viis seal juba pikka aega viibinud puukaitsjatele suupoolist. Talle kinnitati, et hetkel on olukorda rahulik, politsei pole rohkem segama tulnud. Kui on mingeid arenguid, antakse sellest teada oma Facebooki grupis ""Eesti Metsa Abiks"". Reedel käisid Haaberstis kohal politseinikud koos kommunaalameti esindajaga ja andsid looduskaitsjatele korralduse hõberemmelga juurest lahkuda. Seepeale hakkasid viimased aga inimesi kokku kutsuma, et üheskoos puu langetamist takistada. Eile kella 8.45 paiku saabus remmelga juurde ka politseipatrull, kes kontrollis olukorda. Nende räägitust jäi mulje, et praegu puud siiski maha võtma ei hakata. Küll aga kinnitati politsei poolt, et kuna eirati korraldust puu juurest lahkuda, kutsutakse puukaitsjad jaoskonda vestlusele. Üks puukaitsja ironiseeris seepeale Facebookis, et nad alustavad vabas vormis õppepäevi teemal ""kuidas ära tunda provokaatoreid, kuidas neid on vaja armastada ja kuidas pidada edukaid vestlusi politseinikega nende jaoskondades"". Eelmisel nädalal kohal käinud keskkonnainspektsioon kinnitas, et puu otsas on üks varesepesa koos pojaga ja soovitas puu mahavõtmist edasi lükata hetkeni, kui vares saab lennata ja pesast lahkuda. Haabersti hõberemmelga kaitsele on asunud ka hulk riigikogu liikmeid. Riigikogu looduslike pühapaikade toetusrühma liikmed Eerik-Niiles Kross, Artur Talvik, Mart Nutt ja Rainer Vakra tegid üleeile pöördumise ministrite, muinsuskaitseameti ja linna poole. Nad teatasid, et Haabersti hõberemmelgas on muutunud looduslikuks pühapaigaks, mistõttu ei saa puu mahavõtmine kõne allagi tulla.",Delfi,2017-06-18T06:21:16.000Z,https://www.delfi.ee/news/paevauudised/eesti/puukaitsjad-on-endiselt-haabersti-hoberemmelga-juures-valvepostil?id=78598450
"DELFI VIDEO | Kired Haabersti remmelga ümber: mina ei ole selle puu poolt! – Ära kiigu ta otsas, kui sa ta vastu oled!","Hoolimata eile antud korraldusest lahkuda Haabersti ristmiku ehitusele ettejääva hõberemmelga juurest täna hommikul kella kaheksaks, on puukaitsjad tänagi kohal. Puu juurde saabus hommikul ka politsei. Samuti oli kohal naine, kes puu mahavõtmist toetab. Eile käisid Haabersti ristmikul kohal politseinikud koos kommunaalameti esindajaga ja andsid looduskaitsjatele korralduse hõberemmelga juurest lahkuda. Seepeale hakkasid viimased aga inimesi kokku kutsuma, et üheskoos puu langetamist takistada. Täna hommikul kella 8.45 paiku saabus remmelga juurde ka politseipatrull, kes kontrollis olukorda. Nende räägitust jäi mulje, et praegu puud siiski maha võtma ei hakata. Põhja prefektuuri pressiesindaja Seiko Kuik ütles Delfile, et politseipatrull käis kohal ja kuigi puu juures tegelikult telkida ei tohi, siis suuri rikkumisi ei olnud, nii et politsei sekkuma ei pidanud. Küll aga eirati eile antud korraldust puu juurest lahkuda, mistõttu kutsutakse inimesed jaoskonda vestlusele. Hetkel panevad puu juures valvavad inimesed toime korrarikkumise, mille tõkestamiseks on politseil õigus lõpuks kasutada ka sundi, mida politsei on ka valmis tegema. Haabersti hõberemmelga juures on juba kolm nädalat laagris olnud looduskaitsjad, kes on puud ööpäevaringselt valvanud. Tallinna keskkonnaamet andis puu mahavõtmiseks loa, selle jättis jõusse ka keskkonnaministeerium ja eile andis politsei looduskaitsjatele teada, et täna hommikuks tuleb puu juurest ära minna, sest remmelgat hakatakse maha võtma. Puukaitsjad lõid Facebookis aga ürituse, kus kutsusid inimesi kokku remmelgat kaitsma. Keskkonnaaktivistid esitasid varem keskkonnaministeeriumile taotluse puu kaitse alla võtmiseks, kuid keskkonnaministeerium teatas teisipäeval, et Haabersti hõberemmelgas ei vasta nende hinnangul riikliku kaitse alla võtmise eeldustele, ja jättis raieloa kehtima. Loodusekaitsjatel endil oli plaan, kuidas remmelgas võiks hoolimata tee-ehitusest alles jääda, kuid linn ei leidnud, et seda saaks rakendada. Eile saatsid aktivistid keskkonnaametile, keskkonnaministeeriumile, Tallinna kommunaalametile ja keskkonnainspektsioonile palveavalduse raieloa tühistamiseks. Põhjendatakse, et raieluba lubab maha võtta 795 puud, kuid praeguseks on puid maha võetud juba 1218. Raieloas on kehtestatud langetatava puu maksimum diameetriks 105 sentimeetrit, kuid hõberemmelga läbimõõt on 145 sentimeetrit. Raieluba ei luba langetada linnupesadega puid, kuid hõberemmelga otsas on linnupesa. Remmelga kaitse alla võtmiseks on allkirja andnud üle 1500 eestlase. Eelmisel nädalal kohal käinud keskkonnainspektsioon kinnitas, et puu otsas on üks varesepesa koos pojaga ja soovitas puu mahavõtmist edasi lükata hetkeni, kui vares saab lennata ja pesast lahkuda. Haabersti hõberemmelga kaitsele on asunud ka hulk riigikogu liikmeid. Riigikogu looduslike pühapaikade toetusrühma liikmed Eerik-Niiles Kross, Artur Talvik, Mart Nutt ja Rainer Vakra tegid eile pöördumise ministrite, muinsuskaitseameti ja linna poole. Nad teatasid, et Haabersti hõberemmelgas on muutunud looduslikuks pühapaigaks, mistõttu ei saa puu mahavõtmine kõne allagi tulla. Riigikogu liige Peeter Ernits ütles eile Delfile, et Haabersti hõberemmelgas on üks Tallinna silmapaistvamaid puid ja puud on Tallinnas omaette väärtus. Ta osutas, et Tallinn liigub rohelise pealinna tiitli poole, kuid käitumine Haabersti hõberemmelgaga muudab selle taotluse absurdseks. Puu päästmiseks on algatatud ka petitsioon, millele on allkirja andnud ligi 1400 inimest. ""Pajupuul muideks rohkem hääli kui Õismäe linnaosa vanemal,"" märgitakse petitsiooni juures.",Delfi,2017-06-17T08:08:42.000Z,https://www.delfi.ee/news/paevauudised/eesti/delfi-video-kired-haabersti-remmelga-umber-mina-ei-ole-selle-puu-poolt-ara-kiigu-ta-otsas-kui-sa-ta-vastu-oled?id=78594396
DELFI VIDEO ja FOTOD | Tantsupidu Haabersti hõberemmelga juures: puukaitsjad ei kavatse korraldusest hoolimata lahkuda,"Eile käisid Haabersti ristmikul kohal politseinikud koos kommunaalameti esindajaga ja andsid looduskaitsjatele korralduse hõberemmelga juurest lahkuda. Seepeale hakkasid viimased aga inimesi kokku kutsuma, et üheskoos puu langetamist takistada. Täna hommikul kella 8.45 paiku saabus remmelga juurde ka politseipatrull, kes kontrollis olukorda. Nende räägitust jäi mulje, et praegu puud siiski maha võtma ei hakata. Põhja prefektuuri pressiesindaja Seiko Kuik ütles Delfile, et politseipatrull käis kohal ja kuigi puu juures tegelikult telkida ei tohi, siis suuri rikkumisi ei olnud, nii et politsei sekkuma ei pidanud. Küll aga eirati eile antud korraldust puu juurest lahkuda, mistõttu kutsutakse inimesed jaoskonda vestlusele. Hetkel panevad puu juures valvavad inimesed toime korrarikkumise, mille tõkestamiseks on politseil õigus lõpuks kasutada ka sundi, mida politsei on ka valmis tegema. Haabersti hõberemmelga juures on juba kolm nädalat laagris olnud looduskaitsjad, kes on puud ööpäevaringselt valvanud. Tallinna keskkonnaamet andis puu mahavõtmiseks loa, selle jättis jõusse ka keskkonnaministeerium ja eile andis politsei looduskaitsjatele teada, et täna hommikuks tuleb puu juurest ära minna, sest remmelgat hakatakse maha võtma. Puukaitsjad lõid Facebookis aga ürituse, kus kutsusid inimesi kokku remmelgat kaitsma. Keskkonnaaktivistid esitasid varem keskkonnaministeeriumile taotluse puu kaitse alla võtmiseks, kuid keskkonnaministeerium teatas teisipäeval, et Haabersti hõberemmelgas ei vasta nende hinnangul riikliku kaitse alla võtmise eeldustele, ja jättis raieloa kehtima. Loodusekaitsjatel endil oli plaan, kuidas remmelgas võiks hoolimata tee-ehitusest alles jääda, kuid linn ei leidnud, et seda saaks rakendada. Eile saatsid aktivistid keskkonnaametile, keskkonnaministeeriumile, Tallinna kommunaalametile ja keskkonnainspektsioonile palveavalduse raieloa tühistamiseks. Põhjendatakse, et raieluba lubab maha võtta 795 puud, kuid praeguseks on puid maha võetud juba 1218. Raieloas on kehtestatud langetatava puu maksimum diameetriks 105 sentimeetrit, kuid hõberemmelga läbimõõt on 145 sentimeetrit. Raieluba ei luba langetada linnupesadega puid, kuid hõberemmelga otsas on linnupesa. Remmelga kaitse alla võtmiseks on allkirja andnud üle 1500 eestlase. Eelmisel nädalal kohal käinud keskkonnainspektsioon kinnitas, et puu otsas on üks varesepesa koos pojaga ja soovitas puu mahavõtmist edasi lükata hetkeni, kui vares saab lennata ja pesast lahkuda. Haabersti hõberemmelga kaitsele on asunud ka hulk riigikogu liikmeid. Riigikogu looduslike pühapaikade toetusrühma liikmed Eerik-Niiles Kross, Artur Talvik, Mart Nutt ja Rainer Vakra tegid eile pöördumise ministrite, muinsuskaitseameti ja linna poole. Nad teatasid, et Haabersti hõberemmelgas on muutunud looduslikuks pühapaigaks, mistõttu ei saa puu mahavõtmine kõne allagi tulla. Riigikogu liige Peeter Ernits ütles eile Delfile, et Haabersti hõberemmelgas on üks Tallinna silmapaistvamaid puid ja puud on Tallinnas omaette väärtus. Ta osutas, et Tallinn liigub rohelise pealinna tiitli poole, kuid käitumine Haabersti hõberemmelgaga muudab selle taotluse absurdseks. Puu päästmiseks on algatatud ka petitsioon, millele on allkirja andnud ligi 1400 inimest. ""Pajupuul muideks rohkem hääli kui Õismäe linnaosa vanemal,"" märgitakse petitsiooni juures.",Delfi,2017-06-17T06:00:23.000Z,https://www.delfi.ee/news/paevauudised/eesti/delfi-video-ja-fotod-tantsupidu-haabersti-hoberemmelga-juures-puukaitsjad-ei-kavatse-korraldusest-hoolimata-lahkuda?id=78593596
Peeter Ernits: Haabersti remmelgal on eriline väärtus,"Ernits nõustub, et puuga oleks pidanud tegelema juba aasta eest, mil ehitusplaanid tehti, aga leiab, et seda maha võtta oleks kohatu. ""Rääkides tendroloogidega ja arboristidega on see hiidpuu väga heas seisus,"" ütles Ernits. ""Suured puud ja üleüldse puud on linna omaette väärtus. See konkreetne puu kuulub Tallinna silmapaistvamate puude hulka. Hetkel on Tallinnas kaitse all 74 puud, aga ka umbes 800 suure tähtsusega puud, keda keegi ei kaitse."" Ernitsa hinnangul oleks võinud teed natukene nihutada, kuid seda ei tehtud. ""Minu seisukoht on, et projekti peaks mõne koha pealt muutma,"" sõnas Ernits. Saadik leiab, et projekti muutmine on võimalik, kuigi see on ametnikele ebamugav. ""Parem on jõuga peale minna, nagu homme juhtub,"" ironiseeris ta. Kogu olukord on Ernitsa sõnul absurdne. ""Tallinn liigub teatavasti Rohelise pealinna poole Jüri Ratase algatusel, aga siis tehakse niimoodi,"" osutas ta. Samuti ütles Ernits, et pole nõus väitega, et puu peaks maha võtma sellepärast, et see 20 aasta pärast niikuinii sureb. ""Ka nemad surevad ära siis ja mina suren, aga sellepärast ei pea neid ega mind kohe maha laskma,"" võrdles Ernits. Haabersti hõberemmelga juures on juba mitu nädalat laagris olnud looduskaitsjad, kes on puud ööpäevaringselt valvanud. Tallinna keskkonnaamet andis puu mahavõtmiseks loa ja täna käis kohal ka politsei, kes teatas looduskaitsjatele, et homme hommikuks tuleb puu juurest ära minna, sest siis võetakse remmelgas maha. Puukaitsjad aga alla ei anna ja võitlevad remmelga eest edasi. Facebookis on loodud üritus, kus kutsutakse homseks inimesi kokku remmelgat kaitsma. Samuti saatsid vabatahtlikud palveavalduse Haabersti hõberemmelga raieloa tühistamiseks. Hõberemmelga kaitsele asusid ka riigikogu liikmed. Nimelt tegid riigikogu looduslike pühapaikade toetusrühma liikmed Eerik-Niiles Kross, Artur Talvik, Mart Nutt ja Rainer Vakra pöördumise ministrite, muinsuskaitseameti ja linna poole. Saadikute sõnul on Haabersti hõberemmelgas muutunud looduslikuks pühapaigaks, mistõttu ei saa puu mahavõtmine kõne allagi tulla.",Delfi,2017-06-16T13:03:09.000Z,https://www.delfi.ee/news/paevauudised/eesti/peeter-ernits-haabersti-remmelgal-on-eriline-vaartus?id=78585990
"Riigikogu liikmed asusid Haabersti hõberemmelga kaitsele: see puu on looduslik pühapaik, seda tuleb kaitsta","Riigikogu looduslike pühapaikade toetusrühma liikmed Eerik-Niiles Kross, Artur Talvik, Mart Nutt ja Rainer Vakra tegid pöördumise ministrite, muinsuskaitseameti ja linna poole, milles ütlevad, et Haabersti hõberemmelgas on muutunud looduslikuks pühapaigaks, mistõttu ei saa puu mahavõtmine kõne allagi tulla. Riigikogu looduslike pühapaikade toetusrühma pöördumine siseministri, keskkonnaministri, kultuuriministri, muinsuskaitseameti, Tallinna linnavalitsuse ja Tallinna linna kommunaalameti poole. Meie kui Eesti looduslike pühapaikade toetusrühma liikmed ja rahvaesindajad juhime kõigi asjassepuutuvate asutuste ja ametnike tähelepanu, et Haabersti hõberemmelgas on tänaseks omandanud kõik ohustatud loodusliku pühapaiga tunnused. Eesti maausulised, loodukaitsjad ja paljud looduspühadust austavad inimesed on määratlenud Haabersti hõberemmelga kui loodusliku pühapaiga. Eestis on tunnustanud Rahvusvahelise Looduskaitseliidu (IUCN) suuniseid looduslike pühapaikade kaitse osas kui head tava. Loodusliku pühapaiga üks põhitunnus on, et tal on kogukonnale eriline vaimne tähendus. Pole kahtlust, et tänaseks kuulub Haabersti hõberemmelgas selliste objektide hulka. Ka riiklikult kinnitatud looduslike pühapaikade hoidmise ja uurimise arengukava rõhutab Eesti erilisust Euroopas, kuna siin on looduslike pühapaikade traditsioon elusana säilinud. Pühapaik on põlvkondade sideme ning järjepidevuse, samuti looduse ja vaimse pärandi hoidmise koht. Traditsiooni elusana säilimine tähendab, et looduslikke pühapaiku määretlavad kogukonnad ise, ja ühiskond peab neid paiku kaitsma. Mall Hiiemäe on öelnud, et hiied on eestluse kaitsealad. Seega tõdeme, et Haabersti hõberemmelgas on looduslik pühapaik ja kuulub kaitsmisele. Me kutsume kõiki otsustajaid üles viivituseta lõpetama tegevused, mis võivad hõberemmelgat kahjustada, rääkimata selle maharaiumisest, ning leidma võimalusi vastavate ehitusprojektide muutmiseks ning puu säilitamiseks. Ehitusprojekti muudatus ja sellega kaasnev tühine ajaline viivitus ehitusel ei saa mingil moel üles kaaluda kahju, mida remmelga raiumine tooks meie väärtusruumile. Toetusrühma nimel: Eerik-Niiles KrossArtur TalvikMart NuttRainer Vakra",Delfi,2017-06-16T11:48:57.000Z,https://www.delfi.ee/news/paevauudised/eesti/riigikogu-liikmed-asusid-haabersti-hoberemmelga-kaitsele-see-puu-on-looduslik-puhapaik-seda-tuleb-kaitsta?id=78586434
DELFI VIDEO | Puukaitsjad ja politsei läksid turvalisuse pärast vaidlema: teie ei suutnud isegi puude ohutust tagada!,"Politseinikud rääkisid Haabersti hõberemmelgat kaitsvatele looduskaitsjatele, et puu ümber pannakse veel üks aed, et tagada turvalisus. Puukaitsjad aga rääkisid, et neile peab jääma liikumistee üle sõidutee, et nad saaksid metsatukas käia end kergendamas. Politseinikud aga omakorda selgitasid, et kuna puu juures on laagris ka lapsi, siis on turvalisus esmatähtis. Vestluse käigus oli aga osapooltel raske emotsioone vaos hoida ja nii kõlasid laused, nagu ""Laske mul lõpetada"" ja ""Mina räägin, palju tahan"" või puukaitsja torge politseinikele: ""Teie ei suutnud isegi puude ohutust tagada."" Parema ülevaate annab muidugi video.",Delfi,2017-06-16T09:42:26.000Z,https://www.delfi.ee/news/paevauudised/eesti/delfi-video-puukaitsjad-ja-politsei-laksid-turvalisuse-parast-vaidlema-teie-ei-suutnud-isegi-puude-ohutust-tagada?id=78583486
DELFI TV ÖÖVALVE | Kuidas möödub öö Haabersti puukaitsjate telklaagris?,"Lahenduseks Õismäe ummikutele on plaanis rajada uued, mitmetasandilised teedesüsteemid, ent projekti konflikt sealse haljastusega on endast välja ajanud hulga loodussõpru. Aktivistid väidavad, et ehitajad on võtnud maha juba hulga rohkem puid kui raieluba ette nägi ning parema planeerimise juures oleks paljud neist alles saanud jätta. Haabersti ristmikul seisev vana hõberemmelgas on kujunenud nende võitluse sümboliks. Vaata saadet!",Delfi TV,2017-06-22T16:47:56.000Z,https://tv.delfi.ee/archive/delfi-tv-oovalve-kuidas-moodub-oo-haabersti-puukaitsjate-telklaagris?id=78654324
"DELFI VIDEO ja FOTOD | Politsei käis Haabersti ristmikul oleva remmelga juures jälle kohal, puukaitsjad ei kavatse alla anda","Täna hommikul käis Haabersti ristmikul kohal politsei, kes käskis loodusekaitsjatel ära minna homme hommikuks, sest siis kavatsetakse puu maha võtta. Nüüd käis aga remmelga juures uuesti politsei. Toimuvad vaidlused ehitust teostava firma Nordeconi, kohalike elanike ja puukaitsjate vahel. Politsei käis just sündmuskohal uuesti kohal. Kohapeal olevad politseinikud väitsid, et tulid kohale sellepärast, et neile teatati, et puu ümber käib lärmamine, aga kui nad sinna jõudsid, oli kõik rahulik. Lisaks sellele pannakse remmelga ümber veel üks aed, mis loodusekaitsjatele ei meeldi. Aia üle läksid puukaitsjad ja politseinikud vaidlemagi, sest looduskaitsjad tahavad läbipääsu üle sõidutee, kuid politseinike hinnangul peab aed ümber olema, et kaitsta telklaagris olevaid lapsi. Looduskaitsja teatas seepeale politseinikele: ""Teie ei suutnud isegi puude ohutust tagada!"" Hetkel käivad vaidlused ehitusfirma Nordeconi ja loodusekaitsjate vahel. Kohalik Õismäe elanik Märt väidab, et puude mahavõtmisel suureneb detsibellide tase korterites ja Paldiski maantee kruntide hind väheneb. Ta selgitab, et normaalne on ühes eluruumis 40 detsibelli, aga nende korterites on 60 detsibelli. Puukaitsja Vegard räägib ka, et see plaan, mis avalikkusele esitati umbes poolteist aastast tagasi, on erinev sellest plaanist, mis tuli välja 2017 aasta aprillis, mille järgi ehitust teostatakse. Vabatahtlikud on loonud ka juba Facebooki oma ürituse, kus nad kutsuvad homseks inimesi kokku, et remmelgat koos kaitsta. Lisaks sellele saatsid vabatahtlikud ka palveavalduse Haabersti hõbehemmelga raieloa tühistamiseks. Nende argumendid on järgmised: 1. Haabersti ringristmiku konstrueerimisega seoses välja antudraieluba nr 27279 lubab raiuda 795 puud. Tänaseks on raiutud samasselubatud kategooriasse vastavaid puid üle 1218. Hetkel jubaebaseaduslik raiumine jätkub, kuigi raiemaht on absurdselt ületatud. 2. Raieloas on kehtestatud langetatava puu maksimum diameetriks105 cm. Haabersti hõberemmelga diameeter on 145 cm. 3. Raieloa nr 27279 alusel ei ole lubatud langetadalinnupesadega puid. Kõnealloleva remmelga otsas on linnupesa. Tänasekson dokumenteeritud 9 puud, mis langetati vaatamata pesitsevatelelindudele. 4. Kõnealloleva hõberemmelga kaitse alla võtmiseks on allkirjaandnud praeguseks hetkeks üle 1500 Eestlase ja lisaks ka välisriikidekodanikud. Tallinna linna institutsioonid on nimetanud kõneallolevaremmelga väga väärtuslikuks puuks. Samuti on Hendrik Relveeksperthinnangu järgi kõneallolev hõberemmelgas väga väärtuslik puu,mis peaks kindlasti oma loomulikku keskkonda alles jääma. Haabersti hõberemmelgat on loodusekaitsjad kaitsnud juba mai teisest poolest. Nad väidavad, et puu on väga haruldane ja puu otsas on linnupesad. Tallinna Keskkonnaamet aga andis loa puu siiski maha võtta.",Delfi,2017-06-16T07:51:10.000Z,https://www.delfi.ee/news/paevauudised/eesti/delfi-video-ja-fotod-politsei-kais-haabersti-ristmikul-oleva-remmelga-juures-jalle-kohal-puukaitsjad-ei-kavatse-alla-anda?id=78581385
DELFI FOTOD | Haabersti hõberemmelga kaitsjatele anti korraldus homme hommikuks asjad kokku pakkida,"Täna varahommikul hõberemmelga juurde saabunud politseinikud andsid umbes paarikümnele puukaitsjale korralduse lahkuda homme kella kaheksaks. ""Politseinikud rääkisid inimestele, et seaduse mõttes on nende tegevus omavoliline sissetung, kuna nad on piiratud ja märgistatud ehitusala keelutsoonis. Inimestele selgitati, milles rikkumine seisneb ning korrakaitsjad tegid neile ettekirjutuse vabastada ala homme hommikul kella kaheksaks,"" ütles Põhja Prefektuuri pressiesindaja Seiko Kuik. Aktiviste oli täna hommikul puu juurde toetama tulnud ka riigikogu liige Peeter Ernits. Haabersti ristmiku ümberehitamisele ette jäävat remmelgat on looduskaitsjad ööpäevaringselt valvanud juba mai teisest poolest saadik. Nad leiavad, et puud ei tohiks maha võtta, sest selle vanuseks on hinnatud üle saja aasta ja puu otsas pesitsevad linnud. Eelmisel nädalal kohal käinud keskkonnainspektsioon kinnitas, et puu otsas on üks pesa koos varesepojaga, ja soovitas puu maha võtmist edasi lükata hetkeni, kui vares saab lennata ja pesast lahkuda.",Delfi,2017-06-16T05:26:50.000Z,https://www.delfi.ee/news/paevauudised/eesti/delfi-fotod-haabersti-hoberemmelga-kaitsjatele-anti-korraldus-homme-hommikuks-asjad-kokku-pakkida?id=78580419
Emapaju saatuse eest lõpuni välja,"„Me oleme rahulikud sõdalased. Me ei pea takistama arengut, me hoopis soovime arengut. Me otsime vingemaid lahendusi, selliseid, milleks me tegelikult võimelised oleme!” ütlevad Haabersti kuulsa hõberemmelga kaitsele kogunenud inimesed. Hõberemmelgas on saanud nimeks Emapaju. Puu segab tee-ehitust, kuid selle maharaiumise mõte ei mahu pähe neile, kes loodusest lugu peavad. Puu saatuse eest on lubanud lõpuni võidelda kohalikud loodusearmastajad, kes on juba mitu nädalat puu ümber telklaagrit pidanud.",Eesti Päevaleht,2017-06-15T21:06:10.000Z,https://epl.delfi.ee/uudised/emapaju-saatuse-eest-lopuni-valja?id=78577615
Arborist Heiki Hanso: hõberemmelgas oleks arukas tekkinud olukorras maha võtta,"Hanso sõnul tuleb valida mitme halva vahel vähem halb ja soovitab puu maha võtta. Emapuust järele jäänud pajuvitsad soovitab ta aga mulda panna, sest need võtavad juured alla neist saab Eesti juubeliks sümboolse pajumetsa. „Hõberemmelgast on saanud hoiakute sümbol – seda eesmärki on tähelepanuaktsioon suurepäraselt väljendanud ja kõigi inimeste silmaringi avardanud, kuid unustatud on eesmärk, milleks seda tehakse. Seal käib Eesti mastaabis kõige liiklusõnnetusrohkema ringristmiku rekonstrueerimine. See on kümnete tuhandete inimeste huvides. Selles mõttes ei näe ma muud varianti – see peab tehtud saama,“ sõnab Hanso ja nendib, et hetkeolukorda arvestades on kõige mõistlikum puu maha võtta. „Meie töös ongi nii – kui me peame puu raiuma, siis on ikkagi tegemist halbadest valikutest parimate leidmisega ja põhjendatud tegevusega.“ Hanso selgitusl keelitavad arboristid pidevalt inimesi puusõbralikult mõtlema, selgitavad puude väärtust ja on sellega aastas päästnud sadu ja sadu puid, kuid peab nägema ka seda, et linnaruum on tehiskeskkond, kus puu on luksusese ja paratamatult soovivad kõik, et linna arendataks edasi. „Paigal tammumisest ja mitte midagi tegemisest ei võida ju keegi midagi. On valimiste aasta, selle juures juhtub väga palju ja tõenäoliselt ka läbimõtlemata asju,“ viitab ta linna möödalaskmisele ja lisab, et ühelt poolt on ringristmik kaua oodatud ja teisalt on väga väärtuslikud nii remmelgas kui ka teised tuhat puud, mis protsessi käigus maha on võetud. Praeguse seisaku eest vastutab Hanso sõnul töö tellija ehk Tallinna linn. „Siin on praegu tegemist tellija hoiakuga,“ sõnab Hanso ja selgitab, et linna tegemata jäetud ennetustöö ehk olematu kaasamine ja kommunikatsioon on tinginud olukorra, kus kogu võimaliku kahju kannab töövõtja. Hanso märgib, et on Nordeconiga teinud palju koostööd ja kiidab neid kui ühte keskkonnasõbralikuma mõttelaadi esindajat oma valdkonnas, kes pöörab väga palju tähelepanu sellele, et oma projekte võimalikult väheste keskkonnakahjudega ellu viia. Samuti on oma valdkonna tipptegija ka K-Projekt, kellel poleks kindlasti ülejõu käinud tellija soovil remmelga säilitamine sisse arvestada. Hanso näeb ebaõigluse likvideerimiseks kahte lahendust. Üks on tänada kõiki teema tõstatamise ja tähelepanu eest, võtta puu maha ja loota, et edaspidi on tellijad sunnitud rahulolematuse ja meediakära ennetamiseks keskkonnasäästlikumalt mõtlema. „Tellija poolt oli kommunikatsioon null. Avalikkusega pole suheldud. Nad pole selles kunagi hiilanud, nad peavad seda õppima. Linnaametnikke on keeruline spetsialistideks nimetada, kui nad kardavad inimestega rääkida ja neile asju mõistlikult põhjendada,“ leiab Hanso ja jätkab, et teine lahendus, milleks enam aega pole ja mida oleks pidanud eos planeerima, on puu teisaldamine. Arborist selgitab, et insenertehnilised lahendused on selleks olemas: kaevatakse kanal, pannakse koos väga suure mullapalliga puule metallkelgud alla ja vintsitakse 50-60 meetri võrra eemale sobivasse kohta. Selles vanuses paju on väga tundlik ja selle nihutamiseks on vaja aega – ideaalis oleks seda pidanud hakkama kolimiseks ette valmistama paar aastat enne tegu ennast ja see oleks hõlmanud endas põhjalikku analüüsi puu tervise ja seisukindluse kohta. „See, et puujuured on projektsioon puu võrast, on müüt,“ toob Hanso näite ja lisab, et juurestiku ulatus ja seega transporditava puu mullapalli suurus oleneb pinnase omadustest ning selle teada saamiseks tuleb teha proovikaevamised. „Puutüvest nelja-viie meetri kauguselt võetakse suruõhumeetodil kaevamised ja vaadatakse, kus maal need juured on,“ selgitab ta ja hindab sellise 70-100 aasta vanuse puu eduka ümberistutamise eduvõimaluseks 50 protsenti. „Teoreetiliselt oleks võimalik katsetada ja mulle meeldib kõige selle juures see, et see oleks maailmakuulus katse,“ rõhutab arborist ja lisab, et selliseid asju tehakse harva ja Tallinnale kui rohelisele pealinnale tooks see fenomenaalset tähelepanu. „Kas ta püsima jääb, oleks fity-fifty, aga see oleks sümbol. See oleks puumaailma tippuudis mitmeteks aastateks.“ Kui palju puu nihutamine maksma läheks, ei taha Hanso ilma analüüsi tegemata pakkuda, kuid on veendunud, et küllap saaks selle ära teha. „Kui iga aktivist või eestlane paneks mõne euro, siis oleks see raha koos,“ ei pea ta seda probleemiks. Küsimusele, kas on lõplikult hilja paju teisaldada ja ainus võimalus puud päästa oleks Haabersti ringi ehitus kaheks aastaks ootele panna, vastab Hanso, et puud saaks ka kohe nihutama hakata, aga avariitööna asja ruttu ette võttes väheneb võimalus, et puu selle väntsutuse üle elab. „Pärast kogu seda saagat on puu kohe maha raiumine siiski õige lahendus, teisaldamine nõuab aega ning muud ehitusega kaasnevad keskkonnamõjud talle rohkelt elupäevi ei taga,“ leiab ta ja märgib lõpetuseks, et pajul on üks märkimisväärne omadus – selle oksad võtavad juured alla. Seega saaks maha võetud emapuust kasvama panna kas või sada uut paju. Eesti 100. sünnipäeva auks ja järgmiste päästmist vajavate puude nimel. Ja ehk poleks hilja ka õpetada lastele temast vilepilli voolimist – koor peaks veel lahti olema. Siiski on arboristi sõnul seekordne võitlus remmelga eest olnud väga asja ette. „Peab ainult kiitma,“ sõnab ta ja selgitab, et elas kaheksa aastat Inglismaal ja sellest ajast, kui ta 2008. aastal Eestisse tagasi tuli, on siinsed hoiakud tohutult muutunud. „Nagu puu protsessid on kõik väga aeglased, on ühiskonnas protsessid väga aeglased,“ nendib Hanso ja sõnab, et paljudele inimestele elementaarsetena tunduvad asjad, ei ole teistele veel kohale jõudnud. Näiteks on kõigile selge, et Reidi tee rajamise puhul ei hakata teisaldama Russalka monumenti, samas loodusliku monumendi nagu Russalka tamme säilitamiseks pidid kodanikud tagajalgadele tõusma. „See ei tulnud ülevalt poolt, mis oleks olnud elementaarne,“ leiab Hanso. Ta tänab lahkelt hõberemmelgale appi tõtanud riigikogulasi tähelepanu eest, kuid samas üllatub, et näiteks austatud Hr. Peeter Ernits – kes Tallinna TV-s rõõmuga kulutab tühja avalikke vaheneid, mida võiks kasutada meie heade ametnike koolitusteks ja teadmiste-hoiakute tänapäevastamiseks –, nõnda kriitiliselt tekkinud olukorda suhtub. Üldiselt kipuvad Hanso sõnul pisipõhjuste pärast puid maha raiuma pigem eraomanikud – näiteks ei sobi neile, et päikest pole hoovil piisavalt, aed ja vihmaveerennid saavad puulehti täis või katus sammaldub. Omavalitsus aga tahab minimaalselt kulutada ja keskendub päris ohtlikele või arendusele ette jäävatele puudele. „Arborist on mõlema juhul inimese ja puu vahelise suhtlemise koordinaator,“ sõnab Hanso ja selgitab, et taolisi raieid juhtub iga päev ja inimesi üldiselt peab sel teemal pidevalt harima. Näiteks võttis Lihula vallavalitsus äsja täiesti ilma põhjuseta maha hea tervise juures oleva ajaloolise põlisallee ja tegi sellest hunniku hakkepuitu. „See oli ahastama panev sündmus. Lihula vallavalitsus pidas ennast kompetentseks allee hävitada ilma, et oleks ühegi asjatundja käest nõu küsinud,“ kirjeldab ta olukorda, kus paari kukkunud puu pärast võeti kogu Kasari papliallee maha ja lubatakse nüüd tammed asemele istutada. „Iga puu on väärtus ja nende raie kurb!“",Delfi,2017-06-19T14:53:13.000Z,https://www.delfi.ee/news/paevauudised/eesti/arborist-heiki-hanso-hoberemmelgas-oleks-arukas-tekkinud-olukorras-maha-votta?id=78611014
Paldiski maantee remmelga raieluba jääb kehtima,"Keskkonnaministeeriumi hinnangul ei vasta Haabersti ristmiku rekonstrueerimistööde piirkonnas kasvav hõberemmelgas riikliku kaitse alla võtmise eeldustele ja kõiki asjaolusid arvesse võttes puudub alus Tallinna Keskkonnaameti poolt väljastatud raieloa menetluse uuendamiseks. ""Linnaruumi kavandamisel ja kõikide ehitiste projekteerimisel kaalutakse Tallinna linnas kõiki keskkonnaaspekte ning püütakse leida tasakaal looduse ja tehiskeskkonna vahel. Ühtegi puud, sõltumata selle väärtusklassist, ei võeta Tallinnas maha ilma põhjuseta,"" vahendas Tallinna Linna pressiesindaja ja lisas, et Tallinna Linn ei leidnud ühtegi tehnilist lahendust, kuidas remmelgat oleks võinud säilitada. Tallinna linn on võtnud vastu otsuse rekonstrueerida Haabersti ristmik, eesmärgiga suurendada läbilaskevõimet ja vähendada liiklusummikuid. Haabersti ristmiku rekonstrueerimiseks on Tallinna Linnaplaneerimise Amet väljastanud ehitusloa. Tallinna Kommunaalamet on viinud läbi riigihanke ehitusloaga antud õiguse realiseerimiseks ja riigihanke tulemusena on edukaks tunnistatud pakkumuse esitanud pakkujaga sõlmitud hankeleping ning alustatud ristmiku rekonstrueerimist. Remmelga ümber on juba kolmandat nädalat loodusekaitsjad, kes valvad puud ööpäeva ringselt. Nad leiavad, et remmelgat ei tohiks maha võtta, sest remmelga vanuseks on hinnatud üle saja aasta ja puu otsas leiduvad linnupesad. Eelmisel nädalal kohal käinud keskkonnainspektsioon kinnitas, et puu otsas on üks pesa koos varesepojaga ja soovitas puu maha võtmist edasi lükata hetkeni, kui vares saab lennata ja pesast lahkuda. Loodusekaitsjatel endal oli ka oma plaan olemas, kuidas remmelgat kaitsta, aga Tallinna linn ei leidnud, et seda oleks võimalik rakendada.",Delfi,2017-06-13T11:56:10.000Z,https://www.delfi.ee/news/paevauudised/eesti/paldiski-maantee-remmelga-raieluba-jaab-kehtima?id=78546515
NÄDAL PILDIS: põhitegijateks Eesti-Belgia jalgpall ja Soome Vabariigi juubel,"Mario Draghi saabub Euroopa Keskpanga istungile Tallinnas. Sümbolid on liigagi selged. Eesti v Belgia. Belgia kaitsja Vincent Jean Mpoy Kompany stiilinäide. Mängus Belgiaga sekkus jalgpallihuviline ilmse kavatsusega Eesti koondislast Ragnar Klavanit emmata. Belgia jalgpallifanaatikud vallutasid mängu eel Tallinna vanalinna õllebaarid. Eestimaale oli süitnud lausa 1300 toetajat. Peaminister Jüri Ratas ei saa kehvem olla. Pärast suurt jalgpallireedet kohtusid laupäeval Soome ja Eesti riigikantselei töötajad samal eesmärgil. Kahjuks läks nii nagu ka koondisel, vastu tuli võtta kaotus. Puukallistajad jätkasid võitlust Haabersti ringi rekonstrueerimisele ettejääva hõberemmelga päästmiseks. Aktiviste külastas riigikogulane Rainer Vakra. Haabersti ringile ettejääv hõberemmelgas annab rohemeelsete laagrile kenast varju. Jan Uuspõld poseerib Eesti Päevalehe nädalalõpulehele oma neljarattaliste sõpradega. Renault Trafic on tööasjadeks, Jeep Cherokee 'ga saab ka lustida.",Delfi,2017-06-11T15:20:35.000Z,https://www.delfi.ee/artikkel/78522935/nadal-pildis-pohitegijateks-eesti-belgia-jalgpall-ja-soome-vabariigi-juubel
DELFI VIDEO ja FOTOD | Puukaitsjad on Haabersti ringi juures laagris: rahvas tulge välja! Puud hakatakse tapma!,"Alates mai lõpust on puukaitsjad olnud Paldiski maanteel laagris Haabersti ringi lähedal kasvava hõberemmelga juures ja täna kogunesid sinna inimesed, et avaldada meelt tee-ehitusele ette jääva puu mahavõtmise vastu. Puukaitsjate kõneisik Vegard tutvustas kohapeal ideed, kuidas aktivistide hinnangul saaks puu tee-ehituse plaane muutmata päästa. ""Puu on täpselt sellises kohas, kus ta tee-ehitusele ette ei jää,"" sõnas mees ja väitis, et puu ümber saab panna asfaldi nii, et see ei takistaks puu kasvu. Puukaitsjad on olnud ööpäev läbi puu juures, et ehitajad ei saaks linnupesi lõhkuda ega puud maha võtma asuda. Kohal käis ka riigikogu liige Rainer Vakra, kes puukaitsjad ära kuulas. Kohale tuli ka politsei, kellele samuti Vegard oma plaani tutvustas. Looduskaitsjad on asunud kaitsma puud, mis on nende sõnul 334-aastane paju. Tallinna kommunaalameti hinnangul on puu sada aastat vana ja arborist Heiki Hanso sõnul on hõberemmelgas hoopis 70-aastane. Riigikogu keskkonnakomisjoni esimees Rainer Vakra ütles olukorda kommenteerides, et tema hinnangul on Haabersti ristmiku roheala säilitamise planeerimisel tehtud kolm viga. ""Tallinna linn oleks saanud kirjutada projekti lähteandmetesse sisse, et 150-aastane paju tuleb alles jätta. Seda oli võimalik teha, aga seda ei tehtud,"" ütles Vakra. Teiseks on tema sõnul olnud kommunikatsioon elanikega väga puudulik. ""Kui me kujundame ümber rohealasid Tallinnas, siis tuleb seda teha koos kogukonnaga,"" rõhutas ta. ""Inimesi tuleb kaasata. Silmast silma suhtlus ja ukselt uksele käimine ei tohi meenuda ainult valimiste eel. Seda tuleb teha kõigi suurte otsuste puul, mis kujundavad meie tulevikku."" Ta osutas, et kui ehitaja naerab avalikult, et kas siis kõigi elanikega on vaja kooskõlastada, siis on ilmselgelt tegu möödarääkimisega. ""Kui seda ehitaja tõepoolest teha ei saa, siis peaks elanikega rääkima linnaosavalitsus. Selle asemel, et linnaosa toredaid üritusi ja pirukajagamisi korraldada. Ei ole normaalne, et inimesed kuulevad esimest korda puude mahavõtmisest alles siis, kui saag on juba käima tõmmatud. Kohalikud ei teadnud siiani, kas tuleb mürasein, kas tuleb uus haljastus, kui kõrge see tuleb jne. Mis on keskkonna-alased kompenseerivad meetmed?"" Kolmas viga on tema sõnul eksitava informatsiooni kasutamine ametlikel kujundustel. ""3D-piltidelt on näha, et suured puud on püsti. See pilt, mida linn kasutab projekti illustreerimiseks, ei vasta tegelikult tõele - need puud on juba praeguseks maha võetud. Niimoodi ei saa asju teha. Pildid peaks ikka olema realistlikud ja vastama tõele,"" toonitas Vakra. Selle kõige tulemusel ongi tema hinnangul praegune olukord tekkinud: puudulik eesmärgipüstitus, puudulik kaasamine ja valeinformatsiooni levitamine projekti kohta. ""Minu arvates siin on, millest tulevikuks õppida,"" lisas Vakra.",Delfi,2017-06-05T18:34:09.000Z,https://www.delfi.ee/news/paevauudised/eesti/delfi-video-ja-fotod-puukaitsjad-on-haabersti-ringi-juures-laagris-rahvas-tulge-valja-puud-hakatakse-tapma?id=78463737
Juhtkiri: nähkem remmelga taga ka metsa,"On maitse küsimus, kas puu kallistamine, tema ümber trummi põristamine ja tantsu löömine läheb üle võlli või mitte. Tähelepanu see igatahes tõmbab ja on ka politsei siiamaani n-ö relvituks teinud. Aga aktsiooni tõsiseltvõetavusele tegi alguses kahju see, et räägiti 334-aastasest remmelgast. Praegu räägitakse petitsioonis, mis eile õhtuks oli kogunud peaaegu 1500 allkirja, 100–150-aastasest elujõulisest pajupuust. Arborist Heiki Hanso hinnangul on seegi vanus üle hinnatud, pigem olevat tegemist 70-aastase puuga. Puu vanusele rõhumisega on aktivistid mööda pannud ka selles mõttes, et linnavalitsuse üks vastuargumente on: selle puu eluiga saab nagunii varsti ümber. Aga mida noorem puu, seda rohkem on talle eluaastaid jäänud. Haabersti ristmiku laiendamise pooldajate jutu, et maha võetud puude asemele istutatakse tee äärde hulk uusi puid, nõrk koht on just tõsiasi, et need puud kasvavad suureks alles aastakümnete pärast. Vähemalt senikaua kujutab uus tee endast kõledat ja tolmust asfaldivälja. Haabersti ringristmiku liiklusprobleemidele lahendust ootavaid inimesi veenaks see argument rohkem kui jutt hingepuust, emapuust ja selle remmelgaga seotud kultuuripärandist. Tulevasi tee-ehitusi silmas pidades tuleks remmelga taga näha ka metsa. Kõrghaljastust ei tohiks linnas nii kergekäeliselt maha võtta, kui on tehtud Haabersti ristmiku ehituse tõttu. Remmelgat kaitsvate aktivistide väitel lubab raieluba maha võtta 795 puud, kuid praeguseks on puid maha võetud juba üle 1200, pealegi tehti seda lindude pesitsusajal. Mis remmelgasse puutub, siis sõnumite „Midagi ei saa enam muuta” asemel aitaks vastasseisu inetuks minemata lahendada vahest see, kui Tallinna linnavalitsus selgitaks, kui palju remmelga säästmine tee-ehitust kallimaks teeks või ajaliselt pikendaks.",Eesti Päevaleht,2017-06-18T21:05:01.000Z,https://epl.delfi.ee/arvamus/juhtkiri-nahkem-remmelga-taga-ka-metsa?id=78602320
Puu ei ole linnamööbel,"Üks vana mees võttis kirve ja läks metsast puid tooma. Metsas läks ta puu juurde ja hakkas raiuma. Kohe hüüdis üks hääl puu seest: „Kuule mees! Ära löö enam mitte! Ma annan sulle, mis sa aga küsid.” Mees mõtles natuke aega ja siis küsis: „Eks tee mind nii rikkaks, et kui ma koju lähen, siis on kõik aidad ja kastid vilja täis.” Puu ütles: „Mine koju, küll sa leiad.” (…) See elu läinud temale aga varsti jälle igavaks. Ta tahtis kuningaks saada. Mees läks puu juurde, rääkis oma soovi ära, et igatseb kuningaks saada. Puu vastas: „Oi õnnetust! Sa lähed liiale! Sa pead samuti puuks saama ja kange tuule ajal oma uhkuse pärast nutma.” Kohe saanudki mees puuks. Tänapäeval öeldakse, kui puu karjub – siis, kui teine teisi vastu hõõrudes piriseb –, et vana mees nutab oma uhkust. Tõstamaa kihelkonnas 1894. aastal kirja pandud jutt Eestlaste side looduse ja eri maastikega (sh mets ja meri) ei ole tänapäevases üha rohkem linnastuvas ühiskonnas kuskile kadunud. Meie keelekasutuses on säilinud maastiku ja inimese vaheline ammune side. See väljendub nii inimese oleku kirjeldamises maastikuelementide kaudu („särav nagu päike”, „sünge nagu tormine meri”, „tugev kui tamm”) kui ka loodusnähtustele inimlike omaduste lisamises. Tamm või pankrannik olid piisava tähtsusega, et olla mitme muu maastiku seas esindatud meie rahatähtedel. Eesti perekonnanimede esiviiesajas leidub kümneid ja kümneid maastikulisi nimesid: Tamm, Nurm, Jõgi jne. Näiteks kuusk, vaher ja kask ei ole ainult kuskil Eestis kasvavad anonüümsed puud, vaid ka üle 6000 kasvava ja areneva eestlase. Eestlastele meeldib uskuda, et oleme loodusrahvas ja meie side loodusega on justkui erilisem kui keskmisel lääneeurooplasel, kes on oma metsad ammu maha raiunud. Samal ajal ei oska me linnastuvas Eestis ikka veel väärtustada loodust elukeskkondade lahutamatu osana. Eriti probleemne on seejuures suhtumine linnaloodusesse, mida kiputakse mõistma progressi (sh ehitatud keskkonna laiendamist) takistava nuhtlusena, mitte olulise väärtusena. Tehnokraatlik haljastuspornograafia Linna rohealad kuuluvad Euroopa maastikukonventsiooni järgi inimestele, kellel on õigus olla nende saatusest informeeritud ja selles kaasa rääkida. Ometi on Tallinnas viimasel kümnendil kujunenud nii, et linna arendatakse haljastuse kulul. Puud on kõige sagedamini sattunud linnaehituslike konfliktide keskmesse. Akadeemik Mart Kalm sedastas paari aasta eest: „Linnahaljastuse halb kord on nõukogude aja pärand. Selle juured on sõjajärgse modernsuse tehnokraatlikus mõtlemises, mis linnamajanduses seadis esikohale maa-alused võrgud ja autoliikluse ning tõi ohvriks puud jm haljastuse.” (Postimees 27.7.2015) Infrastruktuuri laiutamisega on kimpus teisedki Euroopa linnad. Seetõttu on praegusel Euroopa rahastusperioodil loodud Horisont 2020, spetsiaalne teadusprogrammi meede, et teadlaste abiga luua ja tuua linnaruumi tagasi looduspõhised lahendused.",Eesti Päevaleht,2017-06-18T16:09:18.000Z,https://epl.delfi.ee/arvamus/puu-ei-ole-linnamoobel?id=78600206
Kristen Michal: keskerakondlik linnavõim oskab planeerida vaid ühest lindilõikamisest teiseni,"Haabersti ristmiku remmelgasaaga taustal sõnab reformierakondlane Kristen Michal, et Tallinna planeerimine ei vaata tulevikku 10-20 aastat, vaid on kinni lühiajalises perspektiivis. ""Tallinna linnas on suurte objektide rajamisel üks ikaldus teise järel. Uusi ristmikke on väga vaja, need peavad arvestama nii liiklejate huvi kui keskkonnaga. Haabersti ristmiku, nagu Russalka ristmiku, Gonsiori laienduse ja paljude objektide raha on eelmise valitsuse ajal riigieelarvesse saanud. Tallinna linnavalitsus on pidanud leidma keskkonda sobivad planeeringud,"" meenutab Michal. ""Eelmise valitsuse majandus- ja taristuministrina, kes nende ristmike rahastuse eest seisis, saan öelda, et sai korduvalt ka Tallinna tänasele juhtkonnale öeldud, et aega on, tehke korraliku planeeringud, vajadusel on isegi lisarahastuse võimalus,"" räägib ta. ""Vaatan uudiseid murega, jutt paremast planeerimisest läks kurtidele kõrvadele. Korralik segadus Tallinna kahe olulisema ristmiku planeerimise ja ehituse ümber seda näitab."" Ta märgib, et Haaberstis puude ümber toimuv on siiski vaid üks näide. ""Probleem on tegelikult ju laiem. Tallinna planeerimine ei vaata tulevikku 10-20 aastat, vaid on kinni lühiajalises perspektiivis. Vabandust nii ütlemise eest, aga - majavalitsus, mitte linnavalitsus on selle nimi. Lindilõikamisest teiseni on plaan. Ja Keskerakonna ainuvõimu suur programmiline idee on Õismäe purskkaevu toru korda tegemine?!"" Ta lisab, et uued taristuarendused peavad vaatama kaugemale - liiklejate ja kohalike inimeste huvides. Delfi kajastas täna, et keskkonnaministeeriumi hinnangul ei vasta Haabersti ristmiku rekonstrueerimistööde piirkonnas kasvav hõberemmelgas riikliku kaitse alla võtmise eeldustele ja kõiki asjaolusid arvesse võttes puudub alus Tallinna keskkonnaameti poolt väljastatud raieloa menetluse uuendamiseks. Remmelga ümber on juba kolmandat nädalat loodusekaitsjad, kes valvad puud 24/7.",Delfi,2017-06-13T15:18:29.000Z,https://www.delfi.ee/news/paevauudised/eesti/kristen-michal-keskerakondlik-linnavoim-oskab-planeerida-vaid-uhest-lindiloikamisest-teiseni?id=78550873
VIDEO ja FOTOD | Haabersti ringil mitmesaja-aastast puud kaitsvad looduskaitsjad: paju oli siin enne Eesti Vabariiki,"Paju juurde on kolmeliikmeline grupp üles pannud telgi, mille juures küpsetavad lõkke peal toitu. ""See puu on olnud siin enne kui Eesti Vabariik,"" selgitab üks neist. ""See on kõige suurem ja väärikam puu siin."" Nimelt väidavad nemad, et just see puu on 334 aastat vana. Loodusekaitsjad on Haabersti ringi läheduses olnud juba eilsest peale ja plaan on jääda sinna nii kauaks, kuni probleem lahendatud saab või puu ikkagi maha võetakse. Nad tahavad koguda kokku tuhat allkirja ja loodavad, et saavad linnavalitsusega kokkuleppele, et paju jäetakse alles. Küsimusele, et kuidas nad ikkagi üritavad seda takistada, räägib teine aktsioonijuht Mati, et kui on vaja, siis ronib üks neist puu otsa. Mati seletab, et nad teevad pidevalt taolisi aktsioone nii Eestis kui ka välismaal.",Delfi,2017-05-29T15:34:13.000Z,https://www.delfi.ee/news/paevauudised/eesti/video-ja-fotod-haabersti-ringil-mitmesaja-aastast-puud-kaitsvad-looduskaitsjad-paju-oli-siin-enne-eesti-vabariiki?id=78379064
DELFI FOTOD JA VIDEO: Haabersti ristmikul alanud ümberehitus tõi tipptunnil kaasa paraja liikluskaose,"Paldiski maanteelt Õismäe suunal on Haabersti ristmiku piirkonnas avatud liiklusele kaks sõidurada tavapärase nelja sõidurea asemel. Ringristmikul on liiklusele avatud üks sõidurada, millelt saab sõita Tabasalu suunal, kütuse tanklasse, Paldiski maantee suunal ja Ehitajate tee suunal, teatas Raepress. Ehitajate teelt on kesklinna suunas avatud üks sõidurada. Üks liiklusrada on avatud ka Paldiski maanteelt ja Rannamõisa teelt kesklinna suunal sõitmiseks. Kuna liiklus Haabersti ringil on sisuliselt ühele sõidurajale suunatud, palutakse liiklejail võimalusel valida sobiv ümbersõidu marsruut. Nädala keskel tuleb vastavalalt tööde kulgemisele Haabersti ristmikul liiklusradade sulgemise uus skeem. Liiklejatel palutakse järgida ajutiste liikluskorraldusvahendite nõudeid. Hea lugeja, ootame kirjeldusi ja fotosid Haabersti ringil valitsevast olukorrast nii praegu kui ka edaspidi aadressil rahvahaal@delfi.ee!",Delfi,2017-05-08T15:58:26.000Z,https://www.delfi.ee/news/paevauudised/eesti/delfi-fotod-ja-video-haabersti-ristmikul-alanud-umberehitus-toi-tipptunnil-kaasa-paraja-liikluskaose?id=78144744
